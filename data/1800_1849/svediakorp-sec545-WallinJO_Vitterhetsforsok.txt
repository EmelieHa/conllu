# ID: svediakorp-sec545
# author: Johan Olof Wallin
# pseudonym: 
# translator: 
# title: Vitterhets-försök
# subtitle: Förra bandet
# originalTitle: 
# manuscriptDate: 
# originDate: 
# retrieveDate: 2019-06-14
# sourceDescription: 
# genre: prose
# subgenre: 
# location: Stockholm
# language: sv
# languageVariety: 
# codeswitching: 
# originalLanguage: 
# manuscript: 
# manuscriptChapter: 
# manuscriptPages: 
# printer: 
# printedVolume: 
# printedIssue: 
# printedPages: 
# printedDate: 1821
# editor: 
# publisher: A. Wiborgs förlag
# digitisationMethod: OCR with manual post-correction.
# transcriptionPrinciples: 
# transcriber: 
# retrievedFrom: Litteraturbanken (https://litteraturbanken.se/)
# retrieveFormat: ePub
# annotation: tokens
# annotationMethod: automatic
# words: 38,618
# sentences: 5,487
# sentenceOrder: original
# URL: https://litteraturbanken.se/txt/epub/WallinJO_Vitterhetsforsok.epub
# cite: 
# availability: CC0 (http://creativecommons.org/publicdomain/zero/1.0/)







Till FRANZÉN och TEGNÉR.




____





Selmas och Frithiofs Skald! Åt Eder helgar jag

sången,

Eder, af hvilkas tjusande sång mitt hjerta så

ofta

Kände sig lyftadt och rördt, och kände, med vän-

skapens trygghet,

Att jag för Eder var kär, fast Eder jag likna ej

kunde,

Endast älska igen. Ty, Selmas Skald! när Du

sjunger,

Går den Elysiska morgonen fram och gjuter sin

anda,

Mild, som en himlarnas vår, och ren, som de saligas

vällust,

Öfver en evigt grönskande dal, af silfverblå

bäckar

Genomskuren, på hvilkas strand förtrolige herdar

Spela blott glädje och frid, och barn i englarnas

oskuld

Leka med blommor och lamm. — Och, Frithiofs Skald!

när Du sjunger,

Flammar Olympiska middagens guld på fjellarnas

spetsar,

Lyftande sig ur ett moln, som än af blixtarna

klyfves,

Under Thors, den väldiges, slag: än, tömdt i en

bergflod,

Far öfver branter och, brytande hindren och ryc-

kande med sig

Allt, sjelf banar sin kongliga väg, ej ritad af

menskor,

Men af odödliga Gudar bestämd. —

Hur vill jag Er följa!

Endast på afstånd sitta jag vill, en tyst Meli-

béus,

Som med förnöjelse lyss, när Thyrsis och Corydon

sjunga.

Alle ock lyssna med mig, när, J båda, Arkadier

båda,

Vuxne hvarandra i sång och redo att svara till

skiftes,

Lären åt Nordiska dalar och berg att upprepa

dygdens

Lof och den skära känslornas ton och de milda be-

hagens,

Sanningens budord och hjeltarnas namn, i eviga

genljud.

Mig ej Himmelen gaf det höga, mäktiga

snillets

Skapelsekraft, framtrollande nya och ljusare

verldar;

Ej den färgrika bildningens hand, som i Eterens

strålhaf

Doppar sin pensel och tecknar dem af för dödligas

ögon.

Men af de Mästares röst, vid hvilkas fötter jag

suttit

Hänryckt och glömsk af mig sjelf, de silfverklin-

gande ljuden,

Kellgrens och Leopolds och Oxenstjernas och

Lidners,

Trängde sig djupt i min själ och spelade klart i mitt

öra,

Fordom, i lifliga år: och, sedan de tystnat, jag

länge

Tyckte dem spela och klinga ännu (som orgelen

brusar

Än, fast tempelfesten har slut, i andaktens öra),

Att för mig sjelf, ovetande, snart jag gnolade

efter,

Och på min landtliga flöjt försökte och åter för-

sökte

Härma en ton eller ann’ af de silfverklingande

ljuden,

Svagt, men dock likt (om bäcken är lik de eviga

floder):

Ty med mig ock stämde ibland en morgonens lärka,

Eller en aftonens näktergal, förtroliga samljud,

Mig ock hörde en stund de leende tärnor i

bygden.

Ja! mig syntes, ett ögonblick, någon af Mästarne

sjelfva

Vandra förbi och nicka behag åt välkända toner.





Så de föddes och fingo sitt korta lif, dessa

droppar,

Som, när Sångens Genier, i Hippokrenen en

morgon

Badande sig, kringstänkte på lek de melodiska

vågor,

Föllo på gräset bredvid och glimrade, sedda som

perlor

Af den okunniges blick: men af middagen sågos

de icke.

Låten dem, såsom en dagg, vid edra odödliga

lagrar

Fästa sig och försvinna deri. Så följer jag Eder!





________





FÖRETAL.


Författaren öfverlemnar dessa små arbeten till Publiken, utan att fästa, hvarken sin lycka, eller sin ära, vid deras öde. Skrifna till större delen i de år, då man utan förmätenhet kan försöka sin kraft och utan vanheder upplysas om dess inskränkning, äga de hvarken behaget af nyheten, eller anspråk på fullkomligheten. Deras upphofsman, som längesedan pröfvat,

qvid ferre recusent,

quid valeant humeri,

och med bättre förhoppning sökt framsträfva på annan väg till målet, ser med opartiskt öga tillbaka på dessa omogna knoppar af den fordna Våren, hvilka, just derigenom, att de stadnat i växten på en gifven punkt, torde få anses upphunna sin bestämda utvecklingsgrad och bekomma den plats, de förtjena, i vår Vitterhets Herbarium. De voro blott försök: då de ej blifvit mera, utgifver han dem för hvad de äro, och skall nöjas åt det omdöme, som uti dem upptäcker, icke några nya snillets skapelser, men trogna efterbildningar af de godkända mönstren, icke fantasiens flygt och färgglans, men känslans värma och sanning, icke idéernas mångfald och djup, men språkets renhet och ledighet. Om några eller flera af dessa egenskaper (de enda han sökt, emedan han ej kunnat söka andra och högre) af aktningsvärda domare tillerkänts åt dessa försök, så försvarar sig deras utgifning utan åberopande af yttre uppmaningar, ehuru äfven dessa icke saknats. Men det hufvudsakliga försvaret ligger i den pligt, som hvarje författare, hvilken med större eller mindre rätt vunnit ett slags namn, äger, dels mot den tid, hvilken han är skyldig sin bildning och framgång: att ådagalägga, huru han efter förmåga sökt motsvara sin kallelse, — dels mot sig sjelf: att, efter genomgången bana, så obetydlig den ock varit, afgifva med egen hand de bilagor till sitt bedömmande, hvilkas äkthet han erkänner. Huruhelst utslaget sedan faller, bör det åtminstone ej blifva orättvist genom bristande kännedom af acterna.

________





FÖRSTA UPPFOSTRINGEN.




________



LÄRODIKT,

som vunnit Svenska Akademiens Stora Pris år 1805.



________





Ges andra segrar ej för Skalden att besjunga,

Än på ett blodsköljdt fält, der krigets åskor ljunga?

Ges ingen liflig Scen, för oss betraktansvärd,

Mer än Cothurnens Scen ifrån en diktad verld?

Räcks blott en tacksam krans af Skördgudinnans

händer

På odlarens parterr och plöjarns åkerländer?

O Skördarnes Virgil! O Belternas Homer!

Virginias Euripid! jag täflar ej med Er.

Jag fick er känslas lif: ej höjden af ert snille,

Ej glansen af ert namn. Min sångmö offra ville

En gärd, af hjertat skänkt, af hjertat vedergälld —

Och sedan återgå i skuggan af sin däld.

Min Scen är Menniskan; då, än ej stöpt i vanan,

Ej tyngd af sorgerna, hon dansar fram på banan;

Då Fostrarns eftersyn och vård och föreskrift

Besegrar lynnets fel och sinnets öfverdrift;

Med visligt fog fördrar, med stilla ömhet tvingar,

Och vårens späda brodd till skördens mognad

bringar.

Väl mig! om någon dag, välsignande min röst,





Emot ett älskvärdt barn, en fars, en moders bröst

Med ädeltjusning trycks, med upplyst ömhet häfves!

Då sjöng jag lyckligt nog, och lefde ej förgäfves.





Men du! till mödors tröst och ädla dygders lön,

Oss följeslagande, tillbedda , ljufva Kön!

O du, som re’n är mor, och du, som mor skall blifva!

Du först! tag skaldens sång, och skaldens anda lifva!





Försvunnen är den tid, då makten våldets var’,

Och qvinnan slafvande, och mannen en barbar:

Försvinne ock den tid, då listen, i förening

Med slöjad sinnlighet, ger rökverk utan mening,

Och, lik en mirthöljd orm, förförarn, lömsk och kall,

Tillber Gudinnans nåd — och ler åt qvinnans fall!

Din rätt, ditt värde känn! var, som naturen lärde,

Var stolt! det är din rätt — Var ljuf! det är

ditt värde,

Och stifta, blyg och trygg, för våra seder lag,

Med tjusande befäl och herrskande behag! —

Jag söker qvinnan ej bland bistra Amazoner,

Inkräktande ett namn af undrande nationer:

Mer vördnadsvärd än stor, mer kär än minnesvärd,

Hon segrar skönare med tårar, än med svärd.

Jag söker henne ej bland tänkares problemer,

I forskningarnas djup, omtöcknad af systemer:

Behaget, enfalden, blef hennes sälla lott,





Och, leende och ljuf, dess vishet hjertats blott.

Men också ej ibland den yra flock, som hvimlar,

En stunds gudomlighet, i yppighetens himlar,

Af modet skapt och närd, och lik den meteor,

Som fladdrar upp, och flyr, och lemnar intet spår.

Jag fann dig någon gång; jag skall ännu dig finna,

Och kyssa dina fjät, tillbedjansvärda qvinna!

Jag fann dig obemärkt i huslighetens krets,

Omhvärfd af dina barn, och med din lott tillfreds,

Af vettets odling prydd, men skild från flärdens yra,

I anspråksfria värf din lilla verld bestyra.

I själens oskuld vis, och kännande och öm

I redbar verksamhet, ej i romantisk dröm,

Med hjertats tjusningskraft och dygdernas exempel

Du gjorde af ditt hus Lycksalighetens tempel —

Du var Prestinnan der. Förtrolighet och frid

Och ordning och behag gick, i förderfvets tid,

Att der en fristad få, att värma der och gläda. —

De sälla i ditt hägn, de arma, och de späda,

Som lekte vid din fot, som logo vid ditt bröst:

Allt vårdade din blick, allt lifvade din röst.

En make medlertid ser dagens mödor flydda,

Och vänder tröttad hem till lugnet af sin hydda,

Förtjust i hoppet re’n att helsas vid dess dörr

Af samma englablick och kända röst, som förr ...

Och nu, och nu sin arm om tjuserskan han lindar —

Farväl! du toma ståt, som hopens syn förblindar!





Och sorg och guld, farväl! ... hvad är ett fräjd-

stort namn,

Hvad är ett hopadt guld, emot en makas famn?

En huld och odelt famn i glädje och i smärta,

Ett hjerta klappande emot ett tacksamt hjerta,

En vän, som känner blott och andas för en vän,

Den han får göra säll — och hon gör säll igen!...

Gud! om en ynglings suck igenom molnen hinner,

Om ej förutan hopp dess korta vår försvinner,

Och ej förutan glans dess sommarsol går ner;

Mitt hjerta höjer sig, och lugnar sig, och ber:

Gif mig en sådan vän! gif mig en sådan maka!

Så vill jag lyckans brant och ärans höjd försaka,

Och undrarenas sorl, och täflarenas strid —

Och, lycklig med min lott, min gömda hyddas frid,

Mitt rena sinnes frid, min maka, och min lyra,

Försmå de storas gunst, förakta hopens yra!





Så, Qvinnor! glädjens ros, ömt hägnad af er hand,

Gror upp för Er och oss, på dödlighetens strand.

Men, sälla Skaperskor af sällheten på jorden!

En högre lott ännu är Eder tillredd vorden.

Af dina många barn hvi gläds du, Svea bygd!—

Och Du, o Sveas Far! hvad båtar, i ditt skygd

Att skalden harpan rör och filosofen tänker,

Och bildningen sin kraft åt sanningarna skänker,

Att lyfta åter upp en domnande nation





I dygder och i glans, vid din och ljusets thron?

Ack! döende och matt skall ljudet af det sanna

Blott inom murarna af visas skolor stanna,

Och Sången, vishetens och dygdernas organ,

Bli flärdens tidsfördrif och smickrarens pean:

Om ej de unga bröst, der frukter skola röjas,

Med öm och tidig vård i pligtens daning böjas;

Om hjertat icke känt, hvad tanken vet en dag,

Behagens sedlighet och dygdernas behag —

Se åkern! Ingen hand i tid dess flöden ledde,

Bröt lindan, och dess vall till äringen beredde:

Och såningstiden kom, och solens milda kraft,

Och regnets vexel-skur till lif och näringssaft ....

Men — våren var förbi, all plöjarns flit förgäfves;

Hans sena korn ej gror, hans brodd af tistlar qväfves.





Dig är det, ömma Mor! natur och himmel böd

Åt menskans första fjät att ge det första stöd.

Du, sjelf i känsla len, och stolt i dygdens höjning,

Skall ge en nytänd själ dess första ädla böjning,

Och trycka, formande och lekande och mild,

I späda hjertats vax ditt eget hjertas bild.

Som, på sin födslodag, af en gudomlig moder,

Achill, att härdad bli, sänks ner i Stygens floder —

Pelei son, Achill, stor af tyranners tvång,

Och stor af Ilions fall, men störst af skaldens sång:

Så — om din ättling skall till nya åldrar bära





Ett namn af dygder kärt, och stort i verklig ära —

Med tåligt varsam hand från lifvets första stund

Lägg, hulda Moder! lägg till detta storverk grund!

Väck känslans sedekraft från lifvets första ljusning!

Hon är den Amulet, hvars dröjande förtjusning

Skall hägna oskulden, bepröfvas, och stå fast,

Med karakterens höjd, mot alla ödens kast,

Och främja likars väl och fosterlandets heder —

Och kalla öfver dig välsignelserna neder!





Hör mig ... nej, glöm min sång, och hör na-

turens röst!

Du Moder! föd ditt barn invid ditt eget bröst!

Han var ej, denna pant, i långa månar buren,

Att, sträckande sin famn — o nesa för naturen! —

Sin späda famn mot dig ... förskjuten från din famn,

En ann sin kärlek ge, och dig blott moders namn.

Förunderliga verld! förvända skick af tingen!

Har djuret känslor fått, der menniskan har ingen?

Hvad! eller är hon blott för flärdens domar vek?

Dess vandel vanans tvång, dess väsen modets lek?

Din konst i annan mark en telning vådligt sätter:

Ej tål han sommarns qvalm, ej frostens oförrätter;

Om icke kring dess rot du varsamt lemnar qvar

Den moderliga jord, som den i skötet bar:

Ditt barn, bekymmerlöst åt lejda armar lemnadt,

Skall fästas vid ett bröst, ej till dess näring ämnadt;





Skall fästas kärleksfullt ... och få kanske till lön

Fördolda krämpors gift och tysta lasters frön:

Olyckliga! att du, i nöjets hvirflar dragen,

Ännu i ledig gång, i samråd med behagen,

Må härma flickans färg, och hejda vårens dar ...

De fly, de fly ändå! — men ångern stannar qvar.

Nej! Nordens Dotter! nej — låt Södra Europen

Förmå, barbariskt fin, att qväfva känslo-ropen,

Upproriskt slitande naturens första band,

Att slita banden se’n med Kung och Fosterland!

Du, Svenska Söners Mor! och Svensk Medborgarinna!

Känn äran att ditt mål, som mor och maka, hinna!

Din konst, ditt enda råd du af naturen tag,

Af dygderna ditt mod, af hjertat ditt behag!

Må af en fåfäng verld sin dyrkan flärden bida:

Med barnet vid ditt bröst, din make vid din sida,

Är du ej dyrkad nog och älskansvärd och skön?

Och är ej pligtens vård tillika pligtens lön? ...

Men nämnom icke pligt! det är din rätt allena,

Det är din ljufva rätt, att sjelf den skörd förtjena,

Den ömheten beredt i tacksamhetens grund,

Så glad i hoppets dar, som rik i mogna’ns stund.

Hvad är ock verldens ståt, och tjusningar, och nöjen,

Mot jollret af ditt barn, dess oskuldsfulla löjen,

Dess gryende begrepp, dess blommande behag?

Hvar dag mer älskande, och kärare hvar dag,

Dess hjerta närmare intill ditt hjerta slutes,





Och kärleken till dig, med modersmjölken, gjutes.

Än han ej stamma lärt sin hulda moders namn,

Men räcker dock mot dig en späd, oskyldig famn,

En öm, en älskad mor till ovärderlig borgen,

Att bli dess hopp, dess lön — i glädjen, som i sorgen!





O Du ! min egen Mor! — om hjertat af en son

Kan gälda någon skärf af ett oändligt lån:

Frid öfver dina dar! — Jag fick ej guld och anor,

Min själ en främling blef i granna verldens vanor;

Men blef hon ren och god, men blef hon evigt varm

För mensklighet och dygd, hon blef det vid din barm.

Jag vet ej, till hvad mål ett okändt öde leder,

Hvar din välsignelse min önskans gräns bereder:

Min enda vettenskap är flit och redlighet,

Och att en vördad Mor jag evigt älska vet.

Men, goda! följ mig Du! — Med lugn i alla skiften

Jag räcker Dig min arm ... den domnar först i griften.





Ännu i tanklös ro en lidande natur,

På gränsen vacklande af menniska och djur,

Den späda varelsen begär blott dessa båda:

Utvecklas utan tvång, och härdas utan våda.

Så, nyss i dvalan störd, ej än i redig sans,

Halföppnar slumraren sin blick mot dagens glans,

Och sluter den, och säll bland drömmar åter famlar.

Snart, lidande och tvång sig till en känsla samlar;





Ur tanklöshetens natt, som småningom förflyr,

Ett anande förnuft i dunkel dagning gryr,

Och bildar till en verld, likt första morgonstrålen,

Med färglös grundning blott de närmsta föremålen.

Ej kedjande ännu begreppens sammanhang,

Men viljande, och röjd, och öfver djurets rang,

Den späda själens kraft i bojorna arbetar

Och mellan godt och ondt med vaknad oro letar;

Upptäcker likheter och skapar deras namn,

Och njuter icke blott, men fägnar ock den famn,

Som ger ett älskadt hägn — och icke endast qvider,

Men tecknar ock sitt qval, då hennes känsla lider.

Nu, Mödrar! af er hand, ej klemig och ej hård,

Machinens lägre lif ej äskar blott sin vård:

Det blir ert ömma kall, att leda känslans irring,

Att jollra tanken fram ur sinnenas förvirring:

Men ömmare ännu mot egensinnets drift,

Passionens vilda frö och afundsandans gift,

Använden edert nit och edra suckar höjen!—

Ja! nu, i lifvets Maj, den späda telning böjen,

Nu rigten denna stam! af åldern hård en gång,

Han gäckar eder vård och konstens sena tvång.

En åldrig seglare, kring bygdens lugna vikar,

Sin lärling småningom med böljorna förlikar:

Att, när, mot hafvets rymd, han lägger ut från strand,

Ej styret svika skall en oerfaren hand,





Och stormen slunga kring den ankarlösa slupen

Bland tusen dolda skär, och hvälfva den i djupen:





Det ljusnar mer och mer. Snart i en högre sfer

Den unga anden röjs af kunskapens begär.

Ur gruset småningom han lyfter fria vingen

Upp mot begreppens rymd — och massorna af tingen

Ta form och färg och lif, och ordnas till en verld —

Och solen träder fram och börjar dagens färd.

Det är ej denna sol, som öfver qvalda länder

Ur heta stjernans krets sin middagsvigge sänder,

Och torkar blommans dagg, och qväfver kraft

och mod:

Att speglas i en dagg af tårar och af blod,

Och nödens enda kraft på otacksamma fårar,

Och plundrarns enda mod bland värnlösa och

dårar ...

Nej! sådan hon gick upp för verldens gyllne tid,

Gick, morgonrodnande och leende och blid,

För en Arcadisk dal och, helsad af dess sånger,

Såg mödor utan qval, och glädje utan ånger.

Du, Barndom! än en tår jag åt ditt minne ger,

Och hjertat suckar tyst: du kommer icke mer!

Du kommer icke mer, med blommorna i håren,

Och löjet på din läpp, och lekarna i spåren ...

Men, skall du äfven fly en djupt förkastad bygd,

Du, oskuldssälla frid! och du, de spädas dygd,





Du, helga menlöshet i känslan och begären!

Skall du ock evigt fly från jordens landamären?

Dröj, goda engel! dröj, till mulna åldrars tröst!

Bevaka menskans rätt, beherrska hennes bröst!

Sjung, skaldmö! sjung ditt hopp! Till inga dogmer

svuren,

Tag läror i ditt bröst, och toner af naturen:

Och dör din stämma bort, en suck i stormars gny,

Så höj en tröstfull blick mot bättre dar, som gry!





____





Det ges en himmelsk kraft, J jordens millioner!

Som, genom seklers djup och öfver spridda zoner,

Ledsagat edra fjät i oafhängig gång

Utaf systemers ebb och stumma ödens tvång.

Vid skymten af det sken en nattlig lampa sprider,

Jag öppnar verldens bok, jag bjuder flydda tider

Ur dunkla minnens famn, att vittnande stå opp

Till nya slägters ljus i nya åldrars lοpp.

Hvem var den usla stam, i tidehvarfvens gryning,

Med barndomens gestalt och ålderdomens tyning,

Åt döfva skickelser och qväfvande behof

Och djurliga begär ett öfvergifvet rof?

Jag såg en ömklig mask sig på en stoftpunkt vrida,

Knappt af instinkten lärd mot krossaren att strida,

En obesinnlig stund, i vanmakt och i nöd —

Och lönt för qvalens lif med hopplöshetens död.





Hur olik denna stam, ur åldrars aska runnen,

Med seger på natur och brist och öde vunnen,

Förskönad till sin form, förädlad till sin art,

Som framgår, mognande, med tidens stilla fart!

Snart, kring ett fridsamt klot, lycksaligare ätter

Välsigna Himlens nåd, och skörda jordens slätter;

Bland lydiga begär förnuftets thron står opp,

Och kröner dygdens lif med Elyséens hopp —

Och tempel träda fram, och helga skalder sjunga,

Och stater bilda sig, och segerhjeltar ljunga,

Och mildhet skipar rätt, der visheten ger lag,

Och konster blomstra upp till båtnad och behag.

Hvem är den Genius, som dessa under stiftar:

Som öfver tingens gång och jordens öden viftar,

Så mäktig och så mild, förtrollningarnas staf,

Och vårdar menskans helgd på brädden af dess graf?—

Hvem? ömma mensklighet! då svämmande barbarer

Planterat på din borg förödelsens standarer,

Och trampat ner din rätt, och utsläckt dina ljus,

Och chaos återhvälft kring helgedomars grus ...

Hvem? när, i blodig skrud, och skakande sin fackla,

Kring skarorna som gny, och staterna som vackla,

Ett lösryckt sjelfsvåld for med stormbevingadt larm,

Och bräckte alla band, och bar en Titans-arm

Mot himlens egen thron ... Hvem var, försagda slägte,

Den engel, som sin hand åt dig i fallet räckte,

Slöt dig, på villors brant, i milda armars skygd,





Och hägnade din rätt, och bergade din dygd?

Det ges en stilla makt, J jordens millioner!

Som, genom seklers djup och öfver spridda zoner,

Ej vek för ödens hot, ej dog för stormars röst —

Och denna ädla makt var Känslan i ert bröst.

O! säg ej, der du går i tankens högre dager,

Säg ej, o filosof! ”att känslan oss bedrager;

Att, öfver sinnens krets allena trygg och ren,

Går sanningen sin gång, och annat allt är sken” ...

O ja! hon går sin gång högt ofvan menskosinnen —

J, hennes älsklingar! jag helgar edra minnen,

Jag står med vördnad upp för edra stora namn —

Men om den himmelska försmår en dödlig famn,

Om ej en ändlig syn fördrar dess glans, om ingen

Ur stoftet vågad blick än hunnit bakom tingen:

Hvar står det tankemål, som ej af sinnet käns?

Det är blott hjertats hopp, som öfverfar dess gräns?...

Jag såg, på seklers grus, mot skyn ett vårdtorn timradt:

Ho lystes af det sken, som på dess spetsar skimrat?

Hann det väl, ofvan skyn, dit öfver tid och rymd?

Hann det väl, nedan skyn, en verld i villor skymd?

”Sänk ner, du trotsiga, sänk ner de höga blossen!”

Var mensklighetens rop, omfamlande kolossen:

”Du, väktare i skyn! är natten ännu lång? —

”Vi tro ej stjernans ljus, ej månens stilla gång:

”Vi trodde uppå dig — Så upplys jordens slägten!

”Är natten ännu lång?... Och kommer morgon väkten?”





Nej! ömma mensklighet, förtviflande! haf tröst!

Tro du naturens gång, tro känslan i ditt bröst!

Kort är din syn, men trygg — och hjertat tryggt i valet

Emellan ondt och godt, emellan rätt och galet.

Jag vet, att någon gång bland kämpande begär

Din tanke irrar sig, din vilja missledd är;

Jag vet, att brytningar af stormande passioner,

Med dån kring jordens rymd, rest folken — om-

stjelpt throner:

Det var ej känslans verk — ej filosofens skuld: —

Din känsla slumrade; men, sansad snart och huld,

Hon hof sitt väktarljud: mildt saktade sig stormen;

Elastiskt återtog det slappa hjertat formen;

Och villans röjda svek, och brottets väckta blygd,

Gaf menskotanken ljus, och menskohjertat dygd.

Så följ, du känslans makt! följ, skyddande och trogen,

En slägt, för himlar gjord, ej än för himlar mogen!

Kring dödlighetens rymd bär dina milda bud!

Din röst är äfvenväl en häroldsröst från Gud.

”Kan väl (så talar du), kan krälaren i sanden

”Olympens höjder nå? En främling der i landen,

”Vill masken menniskan beskrifva, djerf och svag,

”För alla varelser en ren och allmän lag? —

”Välan! hon tälje då, med hvilka bättre dygder,

”Hvad nya ljus hon kom igen till våra bygder !—

”Den dygd som öfvades, det kunskapsljus som vans,

”Hvad äro de? om ej en återbruten glans

”Utaf en skön natur i sköna menskosjälar, —

”Som, matt i töcknarna kring lägre sinnens trälar,

”I tankens irrgång matt, föll värmande och mild

”I hvarje menlöst bröst, och tryckte der sin bild.

”Väl står på berget der ett kunskapsträd, som nickar

”Med klar Hesperisk frukt mot dina lystna blickar —

”Sök ej, med hugstort vett och tankdrygt öfverdåd,

”Att hopa i din famn dess eviga förråd!

”För tankans Briaré bevakad och förbuden,

”Dess frukt mot jorden sänks, åt hjertat villigt bjuden,

”Och Cythereas Son bröt af en gyllne gren

”Och synade, med den, Tenarn och Elysén 1.

”Den oskuldsfulla själ, af Huldgudinnor buren,

”I lifvets morgonstund, till dygden och naturen;

”Som, mera trygg än djerf, och mera god än lärd,

”Och af det ädla ledd, och af det sköna närd,

”Blef van i allt att se, i allt sig föresätta

”Det enda värdiga, förnuftiga och rätta:

”Hon kan ej tveka om sitt stora ändamål,

”Ej äflas till ett ljus, som ej dess öga tål,

”Ett ljus, som ändå skeft ledsagar hennes öden,

”Och slocknar för en flägt — och tändes först i

döden.

”Fast hon ej verldars gång och väsens mål förstod,





”Hon känner inom sig, att Skaparen är god,

”Och menskan säll i dygd, och väljande i handling,

”Och segrande i hopp, på öde och förvandling:

”Och då, till jordens väl, sitt hjertas skärf hon skänkt,

”Sin tankes till dess ljus, men mera gjort än tänkt,

”Men andras sällhet haft till villkor för sin egen:

”Mot lifvets dolda gräns med lugn hon nalkar stegen,

”Och flyr, ett tröttadt barn, i famnen af sin Far, —

”Der slöjan faller ner, och sanningen står bar.”





________





Föräldrar! Fostrare! Det är för Er jag yrkar

De enkla lärors bud mitt eget hjerta dyrkar.

Kanske blir menskan jemt den samma, som hon var,

Och hennes åldrar blott en fortsatt barndoms dar:

Men skall, en klarnad stund, det höga vishetsbudet

Bli hördt i alla bröst, och skall det stora ljudet

Af fria pligters lag gå ut i alla land;

Så är det endast då, när, i harmoniskt band

Af sinne och förnuft, hon känner nog sitt svaga,

Att ej med brådspänd flygt till slutna verldar draga,

Och känner nog sin kraft, att, utan straff och lön,

Sitt hjerta dygden ge, för det att den är skön.





Så talar Känslans röst, af Vishetsläran gillad,

När den i menskobröst får tala oförvillad.

Hvar oförderfvad själ har känt, om ej förstått,

Det goda såsom skönt, det sköna såsom godt.

Först när begreppet skiljt hvad hjertat har förenat,

Då blef det menniskan af Himmelen förmenadt

I oskuld att bebo det lugna paradis,

Der, enig med sig sjelf, hon lefde glad och vis.

Förjagad derifrån, hon vänder ej tillbaka;

En blixtrande Cherub dess ingång skall bevaka:

Men om, vid dess förlust en gång, likväl hon känt

Sin anda liksom ryckt utur sitt element;

Om, — när, vid ödets slag, en gång hon sansad

vaknar

Till tröstlöst vetande af det hon ägt, men saknar, —

Hon, sliten af begär och trött vid deras strid,

Förnimmer sitt behof af en försvunnen frid;

Hon ej förlorad är: hon kämpa skall och vinna,

Och, krönt med segrens palm, sitt värde återfinna,

Ej i ett oskuldslif af obepröfvad hallt,

Men i en mogen dygds gudomliga gestalt.

Allt mer hon skall förstå, att, hvad som blott är

djurligt,

Ej endast orätt är, men äfven onaturligt,

Och se, i en sublim nödvändighetens lag,

Det godas heliga, odödliga behag.





J Hymens salige, som, druckne af er lycka,

En längtad ättling fått i rörda armar trycka!

O! känden J ej rätt er höga, dyra pligt,

O! glömden J en gång föräldranamnets vigt ...

Förr väpne döden sig! förr slite han med smärta

Den späda ur er famn, och hälften ur ert hjerta!

Men skall han sträfva fram, bland faror och försåt,

I edra höljda spår, på lifvets tunga stråt;

Skall han, en nödig länk i väsens kedja vorden,

Än brottas, långa år, med sorgerna på jorden,

Förr’n åt hans trötta ben hon låter upp sin famn:

Föräldrar, hören mig! — I fosterlandets namn,

I mensklighetens namn, i Dens, som skall oss alla

För sitt betrodda lån en dag till redo kalla,

Besvär jag Eder ömt! I känslan af er fröjd

Betänken rätt ert kall och edra pligters höjd!

Af Er tar barnets själ den form, den rigt, den vana,

Som sällhet eller ve för menniskan skall dana;

Åt Er är anförtrodd en ädlare natur,

Som engelns höjd kan nå — kan sänkas ner till djur.

Med hjertats ömma språk till hjertat tidigt talen!

Ty hjertat fattar bäst de höga idealen

För sin fullkomlighet, i ständig fortgång röjd;

Blott hjertat lyfter sig, med hopp och barnslig fröjd,

Som himlen högt, till Gud — och, vidt som jor-

den räcker,

Till bröders ljus och väl, omfamnande, sig sträcker.





I hvarje menskobröst Försynens milda makt

Till vishet och till dygd det första fröet lagt;

En gnista af det ljus, som högre andar kröner,

Förtroddes, flämtande, åt dödlighetens söner.

Men skall i jordisk mark ett himlafrö slå rot,

Och drifva, och ge frukt, och trotsa stormars hot;

Skall i vår tunga luft den ädla gnistan trifvas,

Och tändas till ett ljus, och till en låga lifvas:

Må fröet skjuta fritt! men tryggt i odlarns gård;

Må gnistan vecklas fritt! men närd med trogen vård:

Att marken ej blir stel, och atmosferen tjocknar —

Och fröet evigt dör, och gnistan evigt slocknar.





Haf ögat på naturn! Sjelfständig i sin gång,

Hon hatar reglans nyck och etikettens tvång.

Född i dess egen barm, att hennes afsteg bättra

Och trygga hennes fjät, men ej dess frihet fjättra,

Ledsagande och ledd, går konsten vid dess hand,

Och fäster på sin mor behagens blomsterband.

Hvart bröst har känsla fått: blott väcken den,

befrämjen

Dess lif till mogna’ns stund, dess vilda utbrott tämjen!

Men varsamt, — utan hot och föreläsningsljud;

Förvillen ej dess gång med goda tonens bud!

En lexa ger ej vett, decencen ger ej seder,

Och bräcklig blir den dygd, som farhågan bereder.





Med ögat på ert barn, men på Er sjelfva mer,

Betänken all den följd, som efterdömet ger!





Exemplet, understödt af kärlekens förmaning,

Är främsta villkoret för mensko-andens daning.

Jag lyckönskar den själ, som, i sin oskuld säll,

Ägt från sin första stund, i fäders stilla tjäll,

Ej annan eftersyn, än den som dygder föder;

I himlen, blott en Far — på jorden, endast bröder.

Med verlden obekant, tills dygd och religion

Dess hjerta helga fått, och stadga der sin thron,

För henne lifvet visst skall blifva pligtens bana,

Det ädla ett behof, det nyttiga en vana,

Och hvarje af dess dar, fast glömd af ryktets ljud,

Upptecknas, dyr och skön, af hjertat och af Gud.

Men ack! hvar finnas de, de sälla, stilla öar,

I hvilken fridsam famn af obefarna sjöar, —

Dit ingen seglare från en förkastad verld

Fortplantat på sin köl en epidemisk flärd?

Hvar står hon, åldrigt skön, den undangömda hydda,

Ur hvilken helig lund, som goda andar skydda,

Framskymtar hennes tak, i patriarkisk frid, —

Dit tonen aldrig hann af en förderfvad tid?..

Med tjusning, ömme Far! för dina barn du tyder

De sälla dygders bud, ditt efterdöme lyder;

Du sluter dem i famn, du rörda Mor! och lär

Att sucka till den ”Gud, som hafver barnen kär” —

Ack! gyllne skördar gro i hoppningsfulla vårar:

Men mången sår i fröjd, som bergar under tårar!...

Den stund ett älskadt barn af dig bevakadt var,





Och leddes af din hand — O du, förtjuste Far!

Och du, dess sälla Mor! — då var ej lasten inne,

Som smittade dess bröst och villade dess sinne.

Men, ur dess åsyn ryckt, när du för guld och rang

I purpursläpens fjät med blottad hjessa sprang;

När du om staters väl med säker stämma dömde

I aftoncerkelns ro — och eget väl förglömde;

När du, en evig Grace, kring salen flög i dans;

Än göt en älskvärd tår vid midnattsscenens glans,

Att nöje, dyrkan, allt — så när som sällhet — vinna:

Du Far! hvar är din son? Hvar är ditt barn, o

Qvinna?

Hvar?— Eviga Försyn! — hvilka händers våld?

Som, lejda till förakt, och trogna blott för sold,

Ej annan måttstock känt att ondt och ädelt skilja,

Än fördomens begrepp och lidelsernas vilja;

Knappt annan känsla rönt, än den af sitt förtryck;

Knappt annan farhåga, än fruktan för din nyck ...

På slika hyreshjon J likväl sorglöst kasten

Föräldravårdens tyngd! Och se’n, när ändtlig lasten,

När illska och passion förstört hvart dygdefrö,

Gjort hjertat känslolöst, gjort tankekraften slö,

Och gått med stora steg att varelsen förderfva:

Då skall, J fordren det! en Mentor, en Minerva

Omskapa lynnets art, och föda själn på nytt,

Och bilda känslans kraft, då känslans tid har

flytt ...





O menskors Fostrare! hvad öde öfver Eder!

Hvad skäl att sucka ömt: O tider! hvilka seder!





Så har den spädas själ sin första bildning fått.

Han brottslig blef — förrän han visste utaf brott;

Förskämd — och menlös dock! ... J finnen det

med smärta,

Föräldrar! detta rön det sårar edert hjerta:

Hvad återstår för Er? — J kännen ju ett sätt

Att hjelpa eder sak, så ofelbart, som lätt?

Och lyften straffets hand, och tanken genom tuktan,

Hvad ej med godo vins, att vinna det med fruktan!

Ett alltför vådligt sätt! der läkedomen bär

Ett ofta värre gift, än krämpans eget är;

Ett alltför grufligt sätt! att på en skuldlös hvälfva

Det stela brottets lön — förtjent af Eder sjelfva!

Jag gillar agans bruk, jag nekar ej den kraft

Till barnslig hörsamhet, den har och alltid haft;

Och ve den Far och Mor, som, hvarest gnistan hotar,

Med rättvis stränghet ej en vådelds utbrott motar!

Men här, om någonsin, jag äskar varsamhet.

Har du förut ej gjort allt hvad du kan och vet,

Med mildhet, föresyn, förmaningar och lämpa,

Att leda känslans gång och hennes irring dämpa,

Räds, att i barnets själ ett olycksfrö du lagt

Till slafvisk duglöshet, till modlöst sjelf-förakt!

Räds ock, att denna själ, som lider — men förtryter





Sin svaghet och ditt våld, en dag sin fjättra bryter,

Och återtar sin rätt, med missledd kraft, en dag,

I trots af vördnadsband och Religion och Lag!

Gör tydligt för dig sjelf begreppet om det rätta!

En olat, vårdslöshet, ett minnesfel — ej detta

Kan bli bestraffningens förtjenta föremål:

Men afunden — som ej en annans glädje tål;

Men oförnöjelsen — som allt försmår och äskar;

Men illskan som gör våld — och stelsinnet som

tredskar —

Och lögnen, falskheten, olydnaden — och allt,

Der afsigten är ond: ty den gör sakens hallt.

Se der de föremål, dem hvart föräldrahjerta

Bör ömt och allvarsamt beifra och behjerta!

Se laster, hvilkas bot du länge söka bör

Med vettet som ger råd, och ömheten som rör,

Förrän du tar ett steg, som mest din känsla sårar!

Men då — oryggelig af böner och af tårar,

Utaf en brottslig hand förgäfves rörd och smekt,

Med hjertat känslofullt, men blicken obevekt,

Du är ej mera Mor, du är ej mera Fader:

Du gaf ju bättringstid? Du gaf ju varningsgrader?

Rättvisans skipare, dess dom du endast sagt —

All verlden böje sig inunder hennes makt!

Gif skäl! låt barnet se, att straffets tyngd, som

trycker,

Är följden af dess fel, och ej af dina nycker!





Och aldrig lydig blindt, och aldrig ohördt dömd,

Den fallne, samma stund, må finna nesan glömd!

Du tar ditt barn igen, det skall ej länge ligga

För dina fötter qvar, förlåtelsen att tigga,

Och, slafviskt stafvande, det formulär du ger,

Utlofva, under gråt, att ”så ej göra mer”!

Jag vill, att hvarje sätt att menniskan förbättra

Blir viljans sjelfförtjenst, och icke nödens fjättra;

Och barnet, hellre än att duka under tvång,

Må äfventyra förr att fela än en gång!

Jag vill, hos gossen re’n, upptäcka vedermälen

Af denna sinneshöjd och manlighet i själen,

Som, värdigt skuddande det tunga hotets länk,

Bär fram sin ädla pligt som hjertats fria skänk;

Som menskans höga rätt hos sig och andra aktar,

Och, adlande sig sjelf, till annan höjd ej traktar,

Än karakterens höjd — och stor, då den är god,

Har makt och ära nog, då han har dygd och mod.





Besinna dessa ord, du, som med ärfda titlar

Ditt ännu späda barn så obetänksamt kittlar!

Af Kung och Fosterland din fader eller du,

Må ske! förtjente dem: men ej din son ännu.

Förtjensten ärfves ej: då först blir den hans egen,

När han, med samma nit, går fram de samma stegen

Till ärans helgedom, i ärefulla värf,

Och offrar der sin gärd, och lägger der sin skärf,





För Fosterlandets Far, bland Fosterlandets Söner,

På nyttans altare, som medborgsandan kröner.

Då skall han, sjelfkrafd, nå den företrädesrätt,

Som egnades hans dygd långt mera än hans ätt.

Nu fatte han i tid — och fatte djupt, den läran:

Att börden slumpens är, och blott personens äran!

Nu lyde han i tid de bud naturen gaf,

Och vörde bondens svett, och vörde ålderns staf,

Och bryte uslingen det sparda aftonbrödet!

Bland dessa bygdens barn med mindre gunst af ödet,

Med samma känslospråk och menskorätt, som han,

Han vare en kamrat, och ej en öfverman!

Med deras härdighet, och deras färg på kinden,

Han tåle sommarns sol, han trotse vintervinden!

Än täflande i språng kring blommornas emalj,

Än öfver drifvors bädd i yrande batalj,

De yfverborna små, förföljande, förföljda,

Och ömsom utaf snö och ömsom rosor höljda,

Må sorglöst stoja fram, vid nejdens återdån —

Skam honom som blir sist! fast frälseherrens son:

Då segrarn hissas skall än högst på blomsterstacken,

Än dragas i triumf på kälken uppför backen.

Må intet maktspråk nå till denna glada sfer,

Der lyckan, än ej blind, ännu förtjenstens är!

En gång, ur glädjens krets i högre hvirflar dragen

(Der hon, med sluten syn, ej följer denna lagen),

Förtärd och stjernbeprydd, han tör i minnet än





Uppkalla dessa dar och önska dem igen.

Väl honom dock, dit han i ädla värf är gången!

Han har ett vidsträckt fält, att lyckliggöra mången,

Der, till sitt hjertas pris, trots tacklöshetens rön.

Han skördar ock ibland välsignelsernas lön.

Väl honom! då en gång hans stilla afton skymmer,

Han vända kan i ro, från mödor och bekymmer,

Tillbaka till det folk, hvars vän och bror han var,

Och samma kärlek få, som deras vän och far!





Men hvilka öden helst, som bäras, till hans möte,

I det tillkommandes än oupplåtna sköte:

Om med en stormig tid hans dagar störta fram,

Likt böljor af en flod, som hvälfver bullersam;

Om, utan sorl och namn igenom ängen burna,

De fridsamt gjuta sig ur tidens sänkta urna

(Det ser ej menskoblick; det ser och vet den Makt,

Som hvar och en sin väg med vishet förelagt):

I alla vexlingar han dock en stjerna finner,

Som ej i molnen göms, i stormen ej försvinner,

Som, vänligt strålande och oförgängligt skön,

Ledsagar dygdens fjät och visar på dess lön.

Du är det, Religion! Du är det, Himlens dotter!

Som helgar menskors bröst och jemnar deras lotter,

Och frid och kraft och ljus ifrån ditt eget land

På jorden skiftar ut med aldrig sluten hand.

Ack! innan sig min sång om lifvets vårdag lyktar





Och lifvets vårdag bort ur fostrarns händer flyktar,

Ett ömt, ett vigtigt ord, till hvarje moder sagdt,

Mitt hjerta önskar än på hennes hjerta lagdt.

Jag ville lägga fram, i trogen undervisning,

Hur hon, förutan hjelp af klyfvande bevisning,

Må lyfta barnets själ, på känslans vingar helst,

Till Den som verlden styr — till Den som verlden

frälst;

Med helga lärors kraft, som, öfver qval och öden,

Ge värde åt vårt lif, hugsvalelse åt döden.

Men nej! du ömhetens och Religionens vän!

Min röst ej manar dig: du ej behöfver den.

Matt, liflöst är det språk, Permessens tärna äger,

Mot hvad din enfald vet, din milda vishet säger;

Behagens Urani, och dygdens Aphrodit!

Ditt hjerta talar mer än alla lärors nit.

Lik den Osynlige, i gränslös mildhet buren

Kring varelsernas rymd, — som sökte i naturen

Ett aftryck af Sig sjelf, att mera älskad bli,

Och modershjertat fann, och såg sin bild deri:

Så går du, dold och mild; som Han, den gode Anden,

Du leder dina små, med jemn försorg, vid handen,

Och, sjelf i deras krets en skyddande Försyn,

Förtror dem blott åt dig — och Honom öfver skyn.

Förtror dem åt den Vän, som gerna sig förbarmar;

Som slöt de menlösa i hulda Brodersarmar;

Som sjelf var barn en gång, och sjelf beskydda vill





De oskuldsfulla små, dem himmelen hör till.

Jag ville följa dig, då än, med upplyft öga,

Du visar för ditt barn det stjernbeströdda höga,

Den sköna solens guld, och silfvermånens klot,

Än sänker det förtjust till blomman för din fot,

Den granna ängens bädd, den gula åkerns skördar —

Och lyfter det igen, och rörd och tacksam vördar

Den milde Skaparen och Fadern öfver allt,

Som detta, med en vink, från intet har befallt;

Som föder siskans barn, klär liljorna i dalen,

Och hör, och ej försmår, sitt lof af näktergalen:

Dock hellre hör den suck, från goda menskor går,

Och räknar deras dar — och deras hufvudhår.

Från yppighetens sal, der yra lustar stoja,

Jag hellre gick med dig till denna låga koja,

Der du ger råd och tröst, hugsvalelse och bröd,

Åt sjuklingen i qval, och uslingen i nöd:

Som, lik Elisabet af Jesu Moder helsad,

Är, vid din anblick re’n, förlyckligad och frälsad,

Och stammar, under gråt, sin tack, — af dig ej hörd;

”Gud ser oss”! hviskar du till barnet, tyst och rörd,

Och trycker ömt dess hand — och så med det

försvinner,

Förrän välsignelsen ditt englahjerta hinner.

Hur gerna följde jag i dina helga spår,

Den lugna aftonstund, från verlden skild, du går

Förtroligt med ditt barn i promenadens lunder,





Och täljer, vis och god, den gode Gudens under

Till menskobarnens väl, och deras pröfningstid,

Vår verlds fåfänglighet, och evighetens frid!

Och sist, med blödig själ, der uppå kyrkogården

Dig sätter, med din pant, på kullen under vården,

Invid ett åldrigt kors, som lutar på dess höjd,

Med dödens vissna krans — en bild af lifvets fröjd!

”Se (talar du), hvarthän de leda, alla stegen!

”I grafven dock till slut ... Den hyddan är vår egen.

”Här samlas hög och låg — Hvad är väl lifvet värdt

”Med allt hvad det har stort, och allt hvad det

har kärt?...

”Blif from och vis, mitt barn! Af allt hvad men-

skan äger

”Blir dygden ensam qvar: Den bäddar hennes läger

”Så sakteligt, så ljuft! — tills ur sin stilla blund

”Hon väcks af vännens röst, en klarnad morgon-

stund.

”Snart från mitt lilla barn jag i det tysta stiger,

”Och denna hand blir kall, och denna stämma tiger ...

”Blif from och vis, min vän! och håll dig vid den tro,

”Som helgat fädrens dar, och gett dem salig ro!

”Det är det bästa arf åt dig jag öfverlåter:

”Behåll det ömt! — hos Gud vi då få famnas åter ...”





Nu solen sänker sig — och denna sköna grupp

Hemvänder hand i hand, der mellan trän står upp





Ett stilla landtligt tjäll, i fri och enkel fägring,

Omhvärfdt af englars här i fredande belägring.

Lärdt af den bästa Mor, ett barnsligt böneljud

Med känslig andakt höjs till menskors Far och Gud;

Den bön, som hvarje qväll och morgon sig förnyar,

Och ifrån hjertan går, och tränger genom skyar:

”Välsigna, Himla-Far! hvar redelig och god!

”Väck upp den rikes bröst, att öfva ädelmod!

”Se ned till plågans bädd och uselhetens kärfvar,

”Och fliten, som sitt bröd i anletssvett förvärfvar!

”Din Ande lägre sig, beskyddande och ljus,

”Kring Sverges trogna barn och Sverges Kungahus!

”Med friden vid sin hand och äran vid sin fana,

”Må Landets gode Far, i lång och lycklig bana,

”Ge våra värf, vår gräns och våra lagar skygd:

”Må, af Hans föresyn, till vishet, kraft och dygd,

”En Ättling fostras upp, och som sitt högsta veta,

”Att Fader ock en gång för sälla skaror heta,

”Och Folkets späda barn, kring Ungdoms-Förstens

thron,

”Med tjusning vänjas re’n att heta Hans Nation!”





________





GUSTAF den TREDJE.


SÅNG,



i anledning af denna Konungs ärestod,

som aftäcktes d. 24 Jan. 1808.





________





Belönt med det af Svenska Akademien

utsatta priset.





________





PRÉLUDIUM.





O lyssnen! O hörden J ljuden? ...

Har Tjusarens lyra ej klingat,

Har Hämnarens båge ej dönat

Från glimmande skuldran i skyn? ...

O blicken! O syntes ej Guden,

Som Pythiska ormen betvingat,

Och Deliska dalen förskönat?

Förtrollar ej hoppet min syn?





Se, Han kommer! Se till stranden!

Kännen J Hans gudagång?

Sångmör! edra stämmor blanden

Med Qviriters jubelsång!

Guden kommer — O! i glansen

Af Hans hulda majestät,

Till Hans möte glädtigt dansen,

Smygen kring Hans lockar kransen,

Kasten blommor för Hans fjät.





Dansen, Gratier! Sjungen, Barder!

Tänden offret, Medborgsmän!

Gustaf kommer, Gustaf varder

Uppenbar för Er igen:

Han, som Snillens lekar ledde,

Hjeltars blixt — med samma hand,

Han, som Sverges väl beredde,

Han, som lif och dager bredde

Öfver polens vinterland!





Dyrkade bild!

Ack! huru sann!

Ack! huru mild!

Sådan var Han —

I dessa dragen,

Ur detta öga,

Tala behagen,

Ljufva, höga,



Snillets och Känslans och Vishetens röst —

Lika så huld, så majestätlig,

Står den Odödlige, oförgätlig,

I våra bröst!





Sådan var Han, den gode Kungen!

Sjungen, J Skalder! och åter sjungen:

Sådan var Han!

Svea! med festliga kanonader

Bjud dina ättlingar hylla sin Fader,

Hylla sin Första Medborgsman!





Eller — din Älskling stum betrakta,

Sjunk till Hans fot och sucka sakta:

Sådan var Han!

Bjud dem, ack! bjud dina myriader

Hylla med heliga tårar sin Fader,

Hylla sin Första Medborgsman!





________





Är Han då borta? — Grymma lagar!

Hvi är Han borta?

Hvi är Han ryckt från sitt Folk och sin Nord?...

Flyktiga, korta, gyllne dagar!

Hvarför så korta?

Hvarför så få, åt en suckande jord? ...

Skall Han ej mer, under brydsamma tider,

Trygga sitt rikes sjelfständiga ro, —

Räcka, i Göthisk och urgammal tro,

Värn åt en vän, som af våldsmakten lider, —

Tvinga en ovän, i ljungande strider,

Att i Hans grannskap med foglighet bo?

Skall Han ej faderligt väcka och främja

Fredliga mödor till trefnad och gagn?

Skall Han ej, ömsom, från thordönets vagn,

Sjelfsvåldets Hydra förskräcka och tämja, —





Ömsom, från Delierns strålande char,

Banorna styra för ljusare dar,

Sprida kring fjellbygden Grekelands dager

Och, i dess rena och lifvande sken,

Mellan de trefliga lunder af lager,

Yppa och hägna ett nyfödt Athén? ...





____





Ack! Gustaf borta är. Hans glada tid är snart

En saga blott, af fäderna berättad.

Skall glorian kring ett namn, af ljus och frid

så klart,

Ock skingras under tidens fart,

Förgäten eller oförrättad? —

De Sköna Konster, dem Han lifvet gaf,

Som i Hans milda solblick fingo mogna

Och blefvo snart Hans stora själs förtrogna,

De hafva till Hans lagerkrönta graf

Sitt kärleksoffer längesedan burit,

Med tårar gäldande sitt lån,

Och hemgått med reliken derifrån,

Den lagerqvist, som de på grafven skurit.

De höga Skalder, hvilkas sång

Hans moln förskingrade, Hans sommardag förlängde,

Och skär, från thronens fot, till fjerran dalar

trängde,

De kommo sörjande och sjöngo än en gång,





Och sina harpor se’n på tårepilar hängde.

Och nu, då en Pygmalions hand,

Åt tidehvarfvens blick, ur glömskans band

De strålande Apollo-dragen frälsar,

Och sedan på odödlighetens strand

Förtjust sin tankes urbild helsar:

Hvem dristar till de stora harpor gå

Och deras länge stumma strängar slå? — —

Ännu en sång af edra sånger höjen,

J fordna Svanor! — Tiger ert förbund?





”När solen nedgått, tystnar sångens lund ...”





Och, med en tår, J vänligt Eder böjen

Till oss, en yngre slägt, som blott vid eder hand

Har kunnat den förgätna vägen hitta

Till Konstens redan obekanta land.

Välan! Vi skole då vid edra fötter sitta

Och, såsom offerbarn i festens helga stund,

Blott sjunga hvad vi lärt af eder munn.





________





O Sol

Pulcher! O laudande! Canam —



Hor.





Af Christierns bödelssvärd slog blixten fram

ur borgen:

Bär bojan eller dö! Tyrannens thordön röt;

Hämd ropade det blod, det ädla blod, som flöt,

Vid barns och makars skrän, i vågor öfver torgen.

Då steg en Yngling fram, hvars ridderliga mod

För evigt okets tyngd från Svenska skuldror välte —

Der, Svea! står din Frihets Hjelte:

Fall ned och tillbed vid Hans Stod! 2





Än bar ej Sverges thron ett fruktadt namn bland

throner,

Inför Cesarers fot Germanien fjettradt låg;

Från stränderne af Po till Beltens häpna våg

Flög ropet — fåfängt höjdt — af trampade nationer.

Hvem räddar folkens rätt? Hvem bryter deras band?

Europa! har du glömt hvad du är skyldig Norden?

Der står Han, Hämnaren af jorden,

Och Sverge är Hans Fosterland. 3





Men hvilka glädjerop, som utaf dundren svaras?

Hvad dyrkans föremål skall åter slå vår syn?

Hvem, Hjelte eller Gud, ännu fördold i skyn,

Står färdig att på nytt för jorden uppenbaras?

J Sverges spridda barn! hvad högtid kallar Er

Ur låga hyddors hem, ur förstliga Portaler?

Hvad syn af prunkande Rostraler,

Hvad glans af sväfvande Trofér?





Det faller, täckelset. Hög träder Han i dagen,

Han, som, ur spillrorna på Viborgs-skärens våg,

Steg upp, och blixten grep, och ljungade — och såg

En fiende af skräck, en verld af undran slagen.

Der står Han, Segraren, i all sin äras glans,

Med friden återvänd, o Svea! i ditt sköte,

Och lyfter, helsande ditt möte,

Ifrån sin hjessa lagrens krans.





O Du, hvars styrselkonst med hjeltestyrka lyfte

Bland folken detta Folk till all sin fordna rang,

Och mer med snillets makt, än spirans välde, tvang

De spridda sinnena att verka till ditt syfte!

Hvars blotta namn, — hvad helst förlorades och

vanns, —

Var vällust på en gång och tillflykt för Nationen,

Som sorglöst spridde sig kring thronen,

Trygg vid den tanken, att Du fanns!





O! om ännu till oss Du nalkas från det höga,

O! vaka för ditt Folk, och blicka välbehag

Åt manliga beslut och ädla företag

Med samma lifvande och faderliga öga!

Gif kraft åt dessa svärd, som, i hvar Göthisk hand,

För äran höja sig, att blott med segren fällas!

Gif hägn åt dessa bröst, som ställas

Till murar för ett fosterland!





Du sjelf, i fordna dar, den svällda floden motat,

Som der ur östern bröt, förstörande och tung,

Du sjelf, i vådors tid, har bergat, store Kung!

Ett land, af samma våld med öfversvämning hotadt.

Stolt var hon af sin kraft, djerf var den plan hon

hvälft,

Den höga Amazon, som, seklets häpnad vorden,

Sitt rykte sträckte öfver jorden,

Sin spira öfver jordens hälft.





Jag ser dig, mäktiga, med ingen makt förnöjda!

Der, med den stora själ, som öfver lyckan böd,

Från Peters gamla thron du vinkar lif och död

Åt hundra länders folk, för dina fötter böjda.

Europens Tomyris i Asiatisk prakt,

Din arm är Skickelsens, som hvälfver rikens grunder,

Ditt budord är Olympens dunder,

Som skakar jordens låga trakt.





Allt är din storhet van att kufva och förvåna;

Af hyllning eller skräck, allt bugar för ditt namn,

Hvad? sväfvar ock din Örn kring Constantini

hamn,

Med svarta vingen svept kring Ottomanners Måna?

Känn Gustaf — och din blick med ovan oro hvälf

På Hämnaren, som hög står fram på Thules branter!

Han härar har och bundsförvandter

I Gud och Folket — och Sig sjelf.





Dock smider du ännu en länge hatad boja,

Dock hvälfver du ännu ett räddadt rikes lott,

Och för dess murar står, och bidar remnan blott,

Att skyhög falla in, — lik vidundret i Troja?...

Vet, dessa bröst ha mod, och dessa berg ha jern,

Till hemgudars försvar och fienders förfäran,

Då Staten, Friheten och Äran

Begära hämd och kräfva värn!





Upp, Kämpar! bergen af det fält, dit Gustaf leder,

Det kända Ärans fält, som öppnas för ert mod, —

Der lagrar, frodiga af Moskovitens blod,

För edra fäder grott, och växa än för Eder!

Re’n, bådad utaf Carl, och blodigt morgonröd,

Den stora hämdens dag gått upp ur Hoglands skärar;

Re’n drabba härar emot härar,

Och ryta: seger eller död!





Och: seger! hafvet röt, och: seger! återskallar

En Chorus från dess kust med Carls och Gustafs

namn,

Låt upp din port, Nyslott! — Sänk, Svenska Fredriks-

hamn!

Selavonska fanorna från öfverstigna vallar! —

Du darrar, Petersburg! ... Nej! hämta åter tröst,

Och tacka för beskydd mot Svenska dödars skurar,

Ej dina härar, dina murar,

Men — sveket i förförda bröst.





J sviken ej er Kung, J Kämpar från de bygder,

Der, utom träldomen, allt fann en öppen dörr,

J hören Gustafs röst, J hörden Wasas förr,

Med fädrens enkla drägt, J ärfden deras dygder.

För Er, J bergens barn! var pligten aldrig tung;

Nej, Dalamän! vid Gud och edra hillebårdar:

Så många bröst, så många vårdar

Omkring er frihet och er Kung!





O evigt kära strand för Segrens Gudamakter,

Der Gustaf svängt sin glaf och sina Kämpar ställt!

Kan jag förgäta Er, J Porosalmis fält,

J Valkialas berg, och Parkumäkis trakter!

Och Ingo, Likala, och dig, o Uddismalm!

Och dig, som ingen tid i glömskans natt skall hölja,

Högt svallande Svensksundska bölja,

Som friden tackar för sin palm!





Här, äfventyrligt stor, i djerfhet utan like,

Här, Nassau! skrifver du för tidigt segrens lag;

För tidigt firar du din Drottnings högtidsdag

Med offer, — Gud! af hvad? — vår Konung och hans

rike!

Men du ej häda skall de Svenska åskors dån,

Förvägne Salmoné, som Jofurs makt förnärmar!

De viggar, dem du brottsligt härmar,

Förkrossa dig med rättvist hån 4.





____





Men Gustaf! Du hör upp att krigarns lagrar skära;

Du äger Segrarns rätt, Du äger, obestridd,

Att skänka åt ditt land, ej nya öcknars vidd,

Men lugn och sjelfbestånd, lycksalighet och ära.

I ro för grannars hot, som för partiers veld,

Är i din hjeltehand en aktad spira lemnad,

Nationen fri, och lagen hämnad,

Och friden värdigt återställd.





Allena med ditt Folk Du stridens tyngder burit;

Allena med ditt Folk Du tillslöt Jani port,

Och, färdig till förbund, se’n Du Dig fruktad gjort,

Bröt ädelt din oliv, der Du din lager skurit.

Kom åter i vår famn! Vi skola glade gå

Att skatta böljans djup och klippans väggar bryta,

Och idoghetens kärfvar knyta,

Och glädjens glömda lyror slå.





____





Nej! Sorgens lutor blott. — Bland fjellarna i Norden

Hon lefver Hydran då, som föddes, för att bli

Nationernas förderf, och från hvars raseri

Ej Herkules, ej Du, förmått befria jorden?

Förkrossad någongång, men aldrig än förödd,

Hon sina hufvu’n sänkt; de voro flyktigt söfda:

Hon vaknade, den hundrahöfda,

Af sjelfva slagen återfödd.





Hon väcks — och, för din hand, som vådligt vill förena

De sinnen, dem hon skilt, hon sjunker ned ännu.

Men — Agget kan ej dö — ve oss! det kunde Du:

Det ägde brottets kraft; Du, dygdernas allena.

Se bort, Kalliop! och rys. — Från thronen, der Han

satt,

Lagstiftarn, Segrarn, Han, som kom och gaf oss friden,

Förgäfves återställd ur striden,

Försvann, Han sjelf — i griftens natt.





________





Nej! grafven fick ej rätt att allt sitt välde öfva:

I minnets fulla glans vi Dig tillbaka fått.

Volkanens, hafvens våld och jordens skakning blott;

O Gustaf! nu förmå din åsyn oss beröfva.

Men då, ej dödlig mer, Du helsar oss i dag,

Är det, — så fråge vi med rörelse hvarannan, —

Är det med hämdens moln på pannan,

Med vredens blick och anletsdrag?





O nej! det är med drag af känslor mera höga,

Med dessa milda drag af storhet, hvarmed Du,

I ädelmod en Gud, men dödelig ännu,

Slöt till för villans brott ditt faderliga öga.

Se der Hans bild, Han sjelf, den store Man vi sett

Så hög, så oförsagd, så stark mot alla öden,

Inför hvars blickar lifvet, döden,

Och thron och koja voro ett.





Se der den Kung, som lärt att agget öfvervinna,

Men som ej hade lärt att hämna sig derpå;

Som segrade, förlät — föll, och förlät ändå,

Viss, att en rättvis dom hos efterverlden finna, —

Viss, då Hans ära led af tadlets mörka drag,

Att lemna, till försvar mot vilseförda sinnen,

I sina gerningar de minnen,

Som skulle hämna den, en dag.





Så stod Han, Svear! Han, den Hjelte J beundren,

En mäktig Genius lik, och hvälfde i sin själ

De stora tankarna på Sverges glans och väl,

Med hjessan trotsigt höjd mot stormarna och

dundren,

Så stod Han, — minnens det! — och, trygg vid mol-

nens hot,

Såg ner med vänlig blick, emellan dunderslagen,

På Sångmön, Konsterna, Behagen,

Som funno fristad vid Hans fot.





Der står Du, och din blick med ädel stolthet sänder,

O Konung! kring en stad, hvars blomstring Du beredt,

Och ser förökade de prydnader, Du gett,

Med dem Du ämnade åt dessa torg och stränder.

Främst helsar Du, bland dem, den Göthiska Granit,

Den konungsliga gärd åt ädla undersåter,

Som nu, på nytt förtjenad åter,

Med bifall drar ditt öga dit.





Men, evigt saknade, tillbedda, dyra Skugga,

Som, från din Vård ännu, bevakar detta land!

Hvars är den korade, den dristigt höjda hand,

Som vill, i Vårdens fot, din Minnes-runa hugga?

Allena Sanningens. Då, utan öfverdrift,

Den enkla Sanningen Dig vittnesbörd får gifva,

Skall Ärans Gudom sjelf det skrifva

I Tidens bok med gyllne skrift.





5 Verldshvälfningen bröt in. Du såg de första lågor

Af störtningens volkan, beredd i seklers lopp;

Såg falla Bourbons thron, och plötsligt sväljas opp

Af lavans glödande och bloduppsvällda vågor.

Hur många fallit se’n! — O, hvar är målet satt,

Nationer! för ett svall, som undergång bebådar?

Hvem tyder ödets dom? Hvem skådar

I dess omäteliga natt?





Men snart, när edra barn, i glest förspridda hopar,

Sig släpa på er mull, i slafveri och blygd,

Till dess en manlig stam, kanske från fjellens bygd,

Nationerna på nytt ur deras dvala ropar:

Hvem skall betraktarn då af detta tidehvarf

Beskylla för ett våld, som födde dem till slafvar?

Hvem klaga an för dessa grafvar,

För dessa bojor — deras arf?





Er skall han klaga an, J Väktare af folken,

Försagde Förstar, Er, som, utan kraft och mod,

Förspillen deras rätt, och säljen deras blod,

Och Verldstyrannens bud på egna throner tolken!

Som, svage utan blygd, förslagne utan gagn,

Om ögonblickets lif dagtingen med hans dunder,

Tills, krossade om några stunder,

J släpens med hans segervagn!





Då, Gustaf! dyrkas Du i dessa dina bygder,

Som oket aldrig tålt och slafvar aldrig födt.

När våldets throner stjelpt och flärdens minnen dött,

Står Vården qvar ännu af dina värf och dygder.

Ditt namn, bland stora namn på Minnets himmel

stäldt,

Skall glänsa öfver oss, i tider efter tider,

Likt Stjernan, som för evigt sprider

Sin klarhet öfver våra fält.





Du brann ej af begär att verldens kronor bära —

Tillfreds att lyfta din, ur vanhelgd och förakt,

Till hela storheten af en Augustisk makt

Och hela klarheten af en Augustisk ära;

Tillfreds att lyfta upp en tynande Nation,

Som sitt förstöringsfrö i skakadt sköte närde,

Till samma sjelfbestånd och värde,

Hvartill Du redan lyft din thron.





Om, för ditt lands försvar, Du gick att lagrar fläta

Omkring den diadem, Du mellan thordön bar,

Du gick ej, vådligt stor och dårligt underbar,

Att, för ditt namns triumf, ditt rikes väl förgäta.

Två äro grunderna för staters flor och makt:

Det tankens odling är och odlingen af jorden —

Och begge i vårt kalla Norden

Till lif och bördighet Du bragt.





Då jorden slöt sin famn, Du lärde klippans åder

Att vekna för den flit, som trånar utan bröd;

Du gaf åt Slöjdarn hägn, åt Odlarn understöd,

Och tryggade hans hopp med sparade förråder.

Den flit, som irrade förskjuten, strand från strand,

Fick skydd af Sverges Lag och fristad i dess bygder;

Här köpte den, med nya dygder,

Ett nytt och tacksamt fosterland.





Du omgaf landets gräns med trygga murars famnar;

Du svängde kring dess rymd en växande Falang.

Att vaka kring dess kust Du skogens resar tvang,

Med böljorna till fält och klyftorna till hamnar.

Beredd till hvarje strid, Du stod, i fridens lugn,

Lik dundrets höga Gud, som, förr’n hans thron

bestormas,

Befaller viggarne att formas

I Liparas fördolda ugn.





Den våg, som knotade i stängda katarakter,

Bland genomskurna fjell sin väg förundrad fann;

Här möttes floderna, förmältes med hvaran,

Och delte välmågan kring systerliga trakter.

Med hvilande försvar i trygga vimplars prakt,

Gå fridens flottor ut, att skatta jordens länder,

Från Grönlands isbeklädda stränder

Till Inders kryddbevuxna trakt.





En länge jäfvad rätt Du tankens forskning skänkte:

Dess frihet njöt sin helgd, dess sjelfsvåld fann sin gräns;

Du bytte maktens bud i öfvertygelsens,

Och den fick orda fritt, som stort och ädelt tänkte.

Ett brott mot Himmelens, mot Folkets majestät,

Mot Dygdens, Sanningens, blef uppenbart och

hämnadt;

Ett brott mot Dig, af yran ämnadt,

Ditt hjerta glömde och förlät.





Af Dig, Du Folkets Vän! den skiljemur blef grusad,

Som stängde, hög och hård, Regenten från sitt folk;

För Dig gick nöden fram, och talte utan tolk,

Och vände till sitt tjäll, hugsvalad och förtjusad.

En Kung — Du visste det! bör likna dagens Kung,

Som sina blickars nåd åt ingen telning nekar,

Och glömmer ej, för höjdens ekar,

Att skåda ner till dalens ljung.





Du gjorde styrkans barn förlikta och bekanta

Med känslans ljufva spel och smakens tidsfördrif.

Du sådde snillets frö, och fostrade till lif,

I Nordens stela mark, dess Söderländska planta —

Som blef ett skuggrikt träd, och snart en lagerlund,

Ur hvilkens helga frid ett tempel stod i dagen,

Der Sångmön, Konsterna, Behagen,

För evigt knöto sitt förbund.





Skön är mig deras krans, stolt bär jag upp min

zittra:

Här gick den största Kung på täflingsbanan fram,

Eröfrade dess palm, förblandad i dess dam,

Och mottog, vid dess mål, sin hyllning af de vittra.

Och, J Hans Domare! odödlig är den glans,

Som från Hans äras höjd bestrålar Er tillbaka —

Hvi måste Skaldmön här försaka

Att fästa edra namn vid Hans?





Så, Gustaf! blott ett mål, ditt hjerta alltid nära,

Stod alltid lika ljust inför din stora själ:

Det var, i vådans stund, vår ära och vårt väl;

I hvilans mellanstund, det var vårt väl, vår ära.

Så svallar Nilen upp — och sjunker i sitt svall —

Och af ett lyckligt land, der ingen teg står öde,

Välsignas i sin böljas flöde,

Välsignas i sin böljas fall.





________





Men, gyllne dagars Kung, oss fordom återgifven,

Bland lagrar och trofér, med fridens sälla skänk!

Din blick med bifall än på Hjeltars Söner sänk,

Men göm, hvad vi ha mist — den älskade oliven. —

Verldskräktarn från sin thron förordnar vårt förderf,

Och Kungar, i förbund med den, som dem förfärar,

O blygd! ha skickat sina härar

Att blöda, i förtryckarns värf.





Se öfver hafvet bort, till bröders landamären:

Der stiger röken upp från deras hyddors brand.

Med jemna ljungeldsslag, som dåna mot vår strand,

Kodanska vikarne besvara Gardaskären.

Se, lavafloden lik, ifrån de höga fjell,

En flod af fiender, som klipporna ej hämma,

Beredd hvar stund att öfversvämma

Vår gräns, vår skörd och våra tjäll.





Nej! — Du, hvars Hjeltebild stått upp för våra

blickar,

Skall ej stå vittne der till Svenska namnets blygd!

Med mod, med rättvisa, med Gud och med vår dygd,

Vi trotse, vid din syn, de härar våldet skickar.

Blygd, Göthers Ättlingar! Vi skulle frukta, vi?

Och köpa trälars lif, och fräjd och frihet sälja,

Och stå kring Gustafs Vård — och välja

Emellan död och slafveri?





O! höjom våra svärd, och visom, hvad hon mäktar,

Ännu den jord, som gaf, med samma näringssaft,

Åt Sturar hjeltemod, åt Torstensöner kraft,

Åt Oxenstjernor råd, och blixt åt Engel-

brechtar!

Upp! svärjom deras stoft det stora hedrens ord,

Att än, i åldrars längd, skall våldet ej förskräcka,

Ej nesan slå, ej bojan räcka

De fria Göthers fosterjord!





Så, Svea! på din strand skall än Europen skåda,

Hur mannamod ger hand åt medborgsmanna dygd,

Och danar, kring en thron på Folkets kärlek byggd,

Din lycka af din nöd, din ära af din våda.

Ännu, i segrars glans, Du tystnad bjuda skall

Åt agg och svek och våld, som lama viggar hvässa,

Och lyfta trygg din gamla hjessa

Bland throners hvälfningar och fall.





Likså de Göthafjell, som, tidehvarfvens under,

Ej mer af skyfall dränkts, än för volkaner skälft —

Så högt i polens dag de sina ryggar hvälft,

Så djupt i jordens famn de bäddat sina grunder.

De stå — som de ha stått för tusen åldrars syn —

Och, när kring deras topp den sista åska mumlat,

Den sista våg mot foten tumlat,

De stå ännu, och stödja skyn.





________





MINDRE SKRIFTER


i

ÄMNEN AF NATIONLIGT INTERESSE.



________





TILL NATIONEN, under fälttåget 1808.




____





Skall, Svea! äfven du, i träldom och förakt,

Inunder våldets ok din skuldra lydigt böja?

Nej, kämpars fosterland! än skall du, oförsagdt,

Med dygdens sjelfbestånd och hedrens öfvermakt,

Till skyarna din glans och dina fjellar höja!





O Gustaf Wasas Folk! i alla tidehvarf

Skall än ditt stora namn med samma vördnad nämnas,

Och fädrens ärfda jord — och detta högre arf

Af mandom utan skryt och trohet utan larf,

Till oqvald egendom åt dina barnbarn lemnas!





Ej du, o Svenske Man! den fega konst förstod,

Att dig en neslig vinst af svikna löften dana.

Din gamla segerkonst var redlighet och mod;

Den fick du af din Far — den skrifver du med blod,

Till minne för din Son, på ävans öppna bana.





Upp, yfverborna Folk! och dina krafter känn!

Än skola häfderne om dig med undran tala.

Du hör din oväns hot — möt, uppsök honom än!





Han känna skall din arm — som förr han kände den,

Vid Narva, Helsingborg, Svensksund och Valkiala!





En niding — må han fritt, ur fosterlandets kall,

På brutna eder gå att skändligen förkofras!

Låt slaggen öfverge den ädlare metall,

Det äkta Svenska guld, som högre gälla skall

Och fastare bestå, ja renare det sofras!





Bort, bort med fruktans rop och veklighetens sorg!

Känn, Manhem! dina barn. Re’n ljunga de i härar

Från alla bygders fält och alla städers torg —

Hvart öga är en blixt, hvart bröst det Sveaborg,

Som intet svek förför och intet hot förfärar.





Upp, segervana Folk! Slå ner det öfvermod,

Som djerfs ditt mannamod förneka eller trotsa!

Ryck an med dina spjut! bränn af med dina lod!

Det Svenska Lejonet vill bada sig i blod,

Det ryter utaf hämd, och rusar att förkrossa — —





Snart skall det vända hem, att, från en ädel strid,

Vid Gylfes klippethron på segerpalmer hvila!

Än Svea blomstra skall i frihet och i frid,

Och Svenska hjeltars namn, till sensta eftertid,

I oförmörkad glans på ryktets vingar ila!





________





ΜΕDBORGARΕ-SÅNG, April 1809.




____





Du Broder, tag ditt glas i hand

Och klinga med din Broder

En Skål för Göthers fosterland,

De fria Göthers Moder!

Ej skall förtryckets fasa mer

Dess blod och tårar pressa,

Ej våldets jernarm böja ner

Dess vördnadsvärda hjessa!





En jemnad lott af Rätt och Pligt

Skall gifva helgd åt Lagen,

Begreppen ljus, besluten vigt,

Och kraft åt företagen —

Och oveld, enighet och sans

Och nit för allmänt bästa,

Medborglighetens eklöfskrans

På hjeltars lagrar fästa.





Med lydnad utan slafveri

Och frihet utan yra,

Skall dygden vår förening bli

Och visheten oss styra —

Och fridens tempel i vår Nord

På ärans grundval höjas;

Och våra Fäders odaljord

Af fria söner plöjas!





Skål för de Männer, hvilkas nit

Den sanna äran leder!

Som, utan småhets veld och split,

Blott söka Sverges heder!

Som statens stora ändamål

Med hvarjes väl förena,

Och höja stämma eller stål

För rättvisan allena!





________





CANTAT




vid en Concert till förmon för Vesterbottens

genom kriget lidande invånare.

Efter Fredsslutet 1809.





____





Ljufliga budskap, som friden förkunnar

Suckande länder och svidande bröst,

Gyllene friden, som Himlen förunnar

Än till de plågade dödligas tröst,

Ljufliga budskap, som friden förkunnar!

Tusende hjertan och tusende munnar

Helsa ditt möte, välsigna din röst.





________





Men hvilka jemrens rop!... mitt hjerta blöder ...

Hvad suckar, hvad klagande ljud,

Som tystas ej af fridens bud! —

Ack Bröder!

När, fjerran krigets larm, vår dag i ro förflöt,

Vi skötte våra värf, vi bergade vår gröda,

Vi trycktes emot vänners sköt,

Och njöto, efter dagens möda,

I våra stilla hem en hvila, trygg och söt:

Då svämmade, lik de förstörande vågor,

Som svalla utan dam och strand,





En gruflig fiende kring våra bröders land,

Der märktes dagen blott af plundring och af plågor,

Der lystes natten blott af fasansfulla lågor

Från deras hyddors brand.

Hvad Borgarns flit förvärft, hvad Bondens svett

besparat,

Den armas skärf, den rikares förråd,

Allt sköfladt är förutan nåd,

Och blott ett uselt lif bevaradt

Åt nakna menskohamnars hop,

Som, släpande sig tungt bland grafvar och ruiner,

Knappt mäkta höja nödens rop,

När hungren dem förtär och Nordan kring dem

hviner.





________





O du, som glad i fridens skygd

Har bröd och bädd och fosterbygd!

Tacka för friden:

Lägg på dess altare

Ömhetens offer åt olyckans son!

Du är i tiden

Blott en förvaltare

Utaf den Eviga Godhetens lån.





________





Nu skall det moln försvinna,

Som, norrskenslikt, i blodigt skick

Förfärligt öfver nejden gick —

Och trösten småningom till alla hjertan hinna,

Och glädjen klarna upp i hvar förgråten blick!





I skuggan af oliven,

Vid glada hymners återskall,

Sköt, fria Folk! ditt lugna kall;

Njut fridens sälla skänk, af samma händer gifven,

Som sträcktes till ditt värn på branten af ditt fall!





Inbyggare af Svea!

Omfamnens broderligt en hvar,

Och sjungen: Hell! åt Folkets Far,

Som kommer, ny Saturn, med Ceres och Astréa,

Och bådar gryningen af lyckligare dar.





Lycka ske Konungen! Lycka Nationen!

Frihet och endrägt och ära och dygder

Lefve i Göthernas urgamla bygder,

Lefve i Göthernas manliga bröst!

Lycka ske Konungen! Lycka Nationen!

Ljude från hyddan och svare på thronen

Kärlekens röst!





________





VID KRONPRINSEN CARL AUGUSTS INTÅG i hufvudstaden, den 22 Januari 1810.




____





Var helsad, Konungsliga Stad!

Din Älskling nalkas dig;

Bryt palmer, strö med lagrars blad,

Lys upp med klara facklors rad

Din unga Hjeltes stig!





Vid lyrors klang och Barders röst

Och glada åskors dån,

Förblödda Svea! fatta tröst,

Tryck till ditt moderliga bröst

Din ädla Fosterson!





Och Du, som stiger från höga fjell,

Du andra stjerna i Norden!

Som blickar ner så bevågen och säll

På Svears tjäll,

På suckande Svenska jorden!

O hell! —





Hell! gensvara fält och lunder,

Och blå Oceanen, som sveper sin arm

Kring Thuliska ön, och i rytande barm

Bär fjellarnes eviga grunder;

Ur evigt grönskande granars skygd

Hell! susar elfven, som lögar

De tusenåriga ättehögar

I Manhems bygd.





________





Ädle Främling! ur en jord, som famnar

Hvilande Svioners kämpastam,

Hvilka ljusa, vördnadsvärda hamnar

Träda för din lugna åsyn fram!

Hvilka Drottar, Höfvidsmän och Jarlar,

Gamla dars Gustaver, Sturar, Carlar,

Ropa: ”blidka våra skuggor! gif

”Än åt Svithiod frihet, lugn och lif!”





Och Du hör dem, Hjelte! van att höra,

Van att tala hjeltars tungomål!

Trygg i deras fotspår skall Du föra

Fridens spira eller Segrens stål.

Mången skön oliv och härlig lager,

Mången jern-ek, tidens bror, som drager

Ifrån deras gömda ben sin must,

Håller kransen åt din ärelust.





Ske Dig lycka! — Se, hur Folket löner

Folkets Far, vår Carl, vår goda Kung!

Gläd Dig, Du, den förste bland Hans söner!

Kronan är ej alltid kall och tung.

Se, hur kärleken belägrar thronen;

Hör förtjusad ropet af Nationen:

Lefve Carl, vårt Stöd, vår Far, vår Vän!

Och en försmak af din sällhet känn.





Carl må sitt fosterland hägna och lugna

I långliga år!

Du, vid Hans sida, Hans hjerta må hugna,

Och följa Hans spår!

Stillare åldrar till flydda Han lägge,

Du, när han stiger på Carlvagnen opp,

Spegle Hans dygd i din styrelses lopp:

Dyrkade begge;

Han i vår tacksamhet, Du i vårt hopp!





________





Åt hjertan som lida,

Åt sinnen som strida,

Kom, Prins! att bebåda

Den längtade friden

På stormarnas larm; —

Den gyllene tiden,

Då feghetens våda

Och fräckhetens yra

Och afundens harm,

I sansningens dagar,

Skall låta sig styra

Af vishetens lagar

Och hämnarens arm!





Vik, tvedrägt! från en jord, som skall bebos af bröder,

Och, fördom! villans barn, som brottens hydra föder,

För Samfunds-andans Gudom vik! —

För lågan af dess blick, som list och våld föröder

För styrkan af dess arm, som sig på Lagen stöder

Och håller Frihetens relik,

Flyn, svaghet, öfvermod, ensidighet och ränker!

För dagen fly, du afgrunds-slägt,

Som fåfängt denna luft med Stygens ånga kränker,

Och fåfängt släcker ut, med svarta vingars flägt,

Den helga eld, som, återväckt,

På Fosterlandets altar blänker:

Der hvarje redlig Svensk, i offrets höga kall,

Går ed, att Sverge frälsas skall!





Kom åter, gamla dygd! — Vid enkla seder

Och manligt mod behåll en återställd Nation.

Astréa! kom, och sätt dig neder

Vid Furstens sida, delande Hans thron —





Och Tibuller och Maroner!

Sångens länge tysta Svanor!

Vaknen till Augusti dar;

Stämmen edra silfvertoner;

Styren edra azurbanor

Kring den höga Clarierns char.





När Han, purpurklädd, i öster

Tågar fram, att börja dagen,

I Olympiskt majestät:

Både Honom edra röster,

Skingre Snillet och Behagen

Alla töcknar för Hans fjät!





När, på fästet, Delos-Kungen

Ljungar mellan dagens stunder

I sin högsta middagsprakt;

Täljen Hans triumfer, sjungen,

Hur de fly, de ilskna under,

För Hans gyllne strålars makt.





När Han, mild i aftonglansen,

Sänker ljusa spannet neder

Mot en strand, som Han gjort säll:

Blyga Sångmör! leken, dansen

Kring den Gud, som trifs bland Eder,

Liksom förr i Greklands tjäll.





________





VID KRONPRINSEN CARL AUGUSTS DÖD.


(6 Boken af Eneiden, v. 853 — 885.)



____





— — — — — — —





Den Gamle fortfor: Se! i ljusa segrars fjät,

Går Carl-Augustus fram i stilla majestät,

Och höjer, lagerhöljd, sin hjessa öfver alla:

Han! som, i stormens tid, på stormen skall befalla,

Och, Fader för sitt folk, beskruda, full af mod,

Med trefaldig trofé Qvirini-Wasas Stod!

Eneas såg — och såg ännu, vid Hjeltens sida,

En Yngling, manligt skön, i kämparustning skrida,

Men pannan strödd af moln, men blicken sänkt och

tung:

”Hvem är den följes-vän, så trogen och så ung,

Som stöder Gubben, tyngd af lagrarna och åren?

En Son? En Ättelägg, af ädla Söner boren?

Hvad trängsel på hans väg! Hvad uttryck, hvad behag

I hvarje rörelse, i hvarje anletsdrag!

Men natten, skräckfull, svart, omkring hans hufvud

sväfvar”.

Den Gamle ger till svar (en tår i ögat bäfvar):

Hvad spörjer du, min Son? — Omätlig är den sorg,

Som stundar öfver land och folk och kungaborg.

Den Yngling, som du ser, ett ögonblick allenast

För jorden visad är — och återtages genast.





Ack! Svea syntes Er för säll, för afundsvärd,

Om, Gudar! denna skänk var längre den beskärd!

O jemmer! O betryck! O klagen, barn och fäder!

O sörjen, kämpafält och borgerliga städer!

Din bölja, Mälare! sig släpe, hemsk och trög,

Med evigt suckande, förbi Hans ättehög!....

Så hugnad aldrig än var någon Fader vorden

Af någon Son, och ej den yfverborna jorden

Af någon Fosterson .... O själ, för dygden varm!

O mod! O gamla tro! O ridderliga arm!

Ej Honom någonsin en ovän strafflöst möter,

När, sporrande sin häst, Han främst bland sina

Göther

På fältet ljungar fram ... Begråtansvärde Prins!

Om af din stora själ ditt öde öfvervinns,

Skall Du Carl August bli!!!

Med liljor händren fyllen,

Med friska liljors doft den blida Skuggan hyllen!

Den unga Hjeltens stoft jag går att, qväfd af gråt,

Med purpurblommor strö ... en fåfäng gärd deråt!





— — — — — — — —





________





VID SVENSKA AKADEMIENS ÖPPNANDE, Högtidsdagen 1813.




____



I Helgedomen har Religionens stämma åter förnyat åminnelsen af den fordna, Sveriges ära och befrielse. Och hvilken stämma är mäktigare att framställa hjeltarnes kall, händelsernas samband och de kämpande krafters banor och ändamål? — Historien må afberga erfarenhetens fält, må afteckna forntidens strödda minnesmärken, till uppgående tiders varning eller undran: men, ensam, skall hon ej sammanfoga de kaotiska ämnen till en skön och ordningsfull verld, ej fullända tempelbyggnaden, der menskligheten skådar ljus och andas förhoppning. Politiken må afväga nationernas förhållanden och sammanknyta beherrskarnes interessen med de konstigaste band: men när Brenni tunga svärd nedtrycker vigtskålen, eller Macedonierns afhugger den Gordiska knuten, då brytes slutföljden från Statsmannens uträkningar, och ledtråden brister plötsligen för den kloke, i händelsernas irrgång. Det är Religionen, som gjuter en klarare dager öfver de mångskiftande uppträden på verldens vida skådeplats. Den upplyftande tron på det godas framgång och den eviga rättvisans nödvändighet, är ej den kortsyntes tröst och svaghetens nödfalls-tillflykt: den är vishetens grundfäste och hjeltemodets lifskraft. Den inrymmes ej i den feges, den egennyttiges trånga bröst: i stora själar lefver den, och föder upphöjdt lugn och sjelfständig verksamhet. Menskligheten framgår oemotståndlig till ett högre mål; det rätta, det sanna, det ädla skall genombryta hindren; friheten och ljuset skola behålla fältet, i striden mot förtryck och mörker. Väl stormar våldet, att förhärja dygdernas och sinnesodlingens härligaste skördar; tyranniet och passionerna kasta tidtals öfver verlden sina volkaniska lågor: men månne de hädanefter skola, mer än tillförene, hämma vårt slägtes framskridning, upphäfva ordningen och ödelägga jorden? Nej, svarar Himmelen; och då framgår, till de förtrycktas värn, och förtryckares bäfvan, den Andre Gustaf, och återställer naturens rubbade jemnvigt; då framgår, i andra tidehvarf, till samma ära, samma mål .... O! behöfver jag säga ditt namn, Du! från hvilken de täta, älskade budskapen äro lika så många segertidningar; för hyilken våra lågande känslor äro lika så många välsignelser; o Du, vår faderlige Konungs fröjd och stöd, vårt fäderneslands förhoppning, vår verldsdels upprättelse! ....



Du ljungar, Hämnare! till målet, hvarifrån

Du, gudatrygg och stark, den djerfva Örnen tvingar,





Som strafflöst mättat sig af mensklighetens rån.

Du ljungar, Carls och Segrens Son!

Då fäller han sitt rof och sänker sina vingar.





Du är Skydds-engelen, som, i en fasans tid,

Till jorden någongång en blidkad Himmel skickar.

I dina ljusa spår gå frihet, rätt och frid,

Och trygga under din egid

Stå folk och Konungar, och vörda dina blickar.





Grossbeeren, Dennewitz och Leipzig! stigen opp

Från de Germanska fält, som Hjeltens ärestoder;

Och Elbe, Saale, Rhen! gån, frie i ert lopp,

Och vittnen, till de trycktas hopp,

Att Götha-Lejonet än vaktar Tysklands floder.





Och du, som, gråtande på dina söners graf,

Millioner slagnes mor, såg onaturligt måttas

Emot ditt eget bröst en modermordisk glaf,

Europa! torka tåren af

Och andas! Din Alcid med Hydran går att brottas.





O! Han är vår likväl, den undransvärde Man,

Som lif i domnande nationers ådror spridde:

Den höga Segraren, den milda Menniskan,

Som kom och skådade och vann —

Vann hjertan, hvar han gick, triumfer, hvar han

stridde.





Ja, Sverge! din är Han, den Ädle, på hvars bud

Förskräckelserna fly och lågorna och morden.

Trygg lyssnar odlaren till Svenska åskors ljud:

Han bådar, Nordens Dundergud,

Ej ödeläggelse, men fruktbarhet åt jorden.





Som viggen klyfver skyn, så öfver rymden far

Hans blixtbeklädda arm; och våldets fästen ramla:

Men värnlöshetens tjäll stå upp i Hans försvar,

Och kring Hans älskade standar

Med glada härnadsrop de frie sig församla.





Och, följd af mången grå forngöthisk kämpes hamn,

Ifrån sin lagerbädd, se! Gustaf Adolf stiger,

Och lägger folkens hopp uti Carl Johans famn,

Och till odödlighet Hans namn,

Hans fruktansvärda svärd till jemna segrar viger.





Fullborda, Prins! ditt verk, till mensklighetens tröst;

Och sedan återkom, att Nordens sällhet dana,

Der Hoglands Segrare Dig trycker till sitt bröst.

Och der din eftersyn, din röst

Skall teckna för en Son den sanna ärans bana.





I våra armar kom! och, med den starka hand,

Som till Europens skydd och sjelfbestånd Du lånat

Res fridens tempel upp på Skandinaviens strand,

Välsignad af ditt fosterland,

Besjungen af den verld, Du räddat och förvånat.





________





SKANDINAVISK SÅNG. November 1814.




____





Isque dum procedit, Io triumphe!

Non semel dicemus, Io triumphe!

Civitas omnis, dabimusque Divis

Tura benignis.

Hor.





Om någon ton af lyran du tvang,

Sångmö! en gång:

Lär mig i dag att stämma en klang,

Sjunga en sång,

Om Fäders land,

Om Bröders band.





Tryggadt är nu det urgamla, älskade, härliga landet,

Knutet är nu det heliga, fasta, lycksaliga bandet,

Af Hjeltens hand!





Lefve Hjelten, som åt Norden

Återför en gyllne tid,

Försten, som åt fosterjorden

Bjuder frihet, fröjd och frid!

Kyssen, sälle Skandinaver!

Handen, som Er bergat hafver

Ur förödelsernas flod,

Och i glömskans djup begrafver

Forntids tvister, gråt och blod.





Res upp Dig, Tolfte Carl! och se

Fullbordadt och odödliggjordt

Det storverk, som Du började,

Och se ditt namn allt mera stort,

Och se ditt folk allt mera sällt

Af endrägt, mannamod och dygd,

Och se det höga Manhem stäldt

I Carls och i Carl Johans skygd —

Och gack, af denna synen glädd,

Till ostörd ro på ärans bädd!





Lefve Segraren, som stöder

Carl den Mildes gamla thron

Och, af länge skilda bröder,

Gör en enda säll nation!

Se, Han hög på fjellet stiger,

Äskar ljud — och stormen tiger,

Himlen ljusnar kring den Nord,

Som till sjelfbestånd Han viger,

Gudalik, med dessa ord:





”Helgd vare Kämpars bygd!

Frid vare Gylfes barn och Nores ätteläggar,

Och Frihets-templet rest, af Nordisk kraft och dygd,

I Carolinska Lejons skygd,

Med stjernhvalfvet till dôme och fjellarna till väggar!

Och nu, förbrödrade Nation!

Slut kärlekens förbund omkring en Faders thron.

Nu fri och stark och säll du blifve

Af Fädrens redlighet och dygd och Religion,

Och Nordanvinden, från din zon,

All Söderlandets pest fördrifve!





Du har inom dig värn

Mot armod och förtryck, när du har jord och jern

Och flit och redlighet och mod och enkla seder,

Och styrka i din arm, och i ditt hjerta heder.

Och dessa skatter gif åt dina barn till arf,

Från tidehvarf till tidehvarf!

Då — hvälfve jorden fritt, bland lågorna och svärden,

Och börje åter omlopps-färden:

Din makt skall, på sin punkt, stå fast som Nor-

dens pol,

Din ära, mild och klar, som polens sommar-sol,

Än stråla öfver dig, när midnatt höljer verlden!”





Så talade Hjelten — och stormen teg,

Och ljus blef himmelens sky,

Och öfver klipporna fröjdfullt steg

De skakade sköldars gny;

Och Göthiska Kämpen tryckte säll

Den Nordiska Kämpens hand,

Och högljudt skallade Östanfjell,

Och högljudt skallade Vestanfjell:

En Kung, ett Folk, ett Land!





En Kung, ett Folk, ett Land: skall nu vår lösen vara,

Vårt fröjderop, från strand till strand,

Och fälten repa upp och bergen återsvara:

En Kung, ett Folk, ett Land.





O Carl! se dina barn. De gläda sig, o Fader!

I dina Kronors milda skygd,

Som, likt de strålande ovanskliga Plejader,

Bevaka Nordens bygd.





O Manhems Patriark! med fröjdfull blick på Hjelten,

Och handen åt en Son-Son sträckt,

Välsignar Du i dag, från Ishafvet till Belten,

En enda brödraslägt.





Der Krigets thordön röt, nu herdaflöjter skalle,

Då dagen gryr och då han flytt!

Der Kämpar stupade, nu gyllne skördar falle

För svärd i lia bytt!





Och blifve våra dar, i hägnad af din spira,

En fridens oafbrutna fest,

Som redlighet och flit och stilla dygder fira,

Och der hvar vän är gäst!





Men, kommer fienden, han bäfva skall tillbaka

För norrskenet af våra svärd,

Och för den höga Thor, hvars dubbla viggar skaka

En trotsig underverld.





Så länge Boreas kring våra kullar andas

Sin friska, fria andedrägt,

Skall Göthers mannamod och Norrmäns styrka

blandas

Hos Skandinavers slägt.





Så länge böljor, som volkaner, kring oss sjuda,

Som lejon, ryta från vår strand,

Skall dälden repa upp och klippan återljuda:

En Kung, ett Folk, ett Land!





________





CANTAT Till Kronprinsen CARL JOHAN.




Uppförd af Kongl. Musikaliska Akademien,

den 21 December 1816.





____





Skynda, Euterpe! kom, Terpsichore!

Samla dig, Konsters och Gratiers tropp!

Hjelten Er nalkas, den Milde och Store,

Tidhvarfvets undran och Skandiens hopp.





En blixtrande blick

Från den Väldige gick:

Då tystnade Agget och Kriget och Bore.

En leende blick af den skyddande Kämpe,

Som hvilar på skölden, tillbeden och säll,

Förbyter i Tempe

De Nordiska fjell.





Gläd dig, Euterpe! sjung, Terpsichore!

Kransen håll färdig, du Gratiers tropp!

Han, som förbrödrade Gylfe och Nore,

Och stod som folkslagens hämnare opp,

Han kröner sitt lopp,

Den Milde och Store,

Som Snillets, Talangens och Konsternas hopp.





________





Så fordom Skalden sjöng, hur Snillets Fabelgud

Från Pythons nederlag, från vapenbragders under,

Gick, älskansvärd och ljuf, att glömma, några

stunder,

Olympens prakt och glorians skrud,

Vid näktergalars spel och herdepipors ljud,

I fridens och Arkadiens lunder.





________





Segraren helsar fredliga dalen,

Till våra toner sitt öra han böjt.

Skalle basunen! ... Klinge cymbalen!

Spele den lekande flöjt! ...

Och utan flärd och utan tvång,

Likt brödrafolkens sammanhang,

Förene sig vår jubelsång

Med lyrans sträng och harpans klang! —





________





Furste, omkring hvars lagrade hår

Eken sig flätar med väna oliven!

Uppå din segervana klinga skrifven

Hvad vigtig del af verldens öden står!

Men i ditt hjerta panten är gifven

För blomstring och frid och lycksaliga år

Åt oss, som bygga och bo

I det fria, urgamla Manhem.





O! när din friska, tredubbla krans

Kröner den grånade, vördade Hjelten,

Som skådar, säll, från polens haf till Belten,

En kämpaslägt förtjust att vara Hans:

Skalla i glädje bergen och fälten,

Och solen går fram i en skönare glans

För oss, som bygga och bo

I det trygga, eniga Manhem.





Gladare ljud, än vapnenas dån,

Du i vårt tacksamma fröjderop röner.

För samma gärd af våra söners söner

Hvart Nordiskt bröst är borgen åt din Son.

Länge, men länge må våra böner

Behålla Dig qvar, o Du Himmelens lån!

Bland oss, som bygga och bo

I det höga, härliga Manhem.





________





Du, som hvälfver jordens öden!

Du, som lifvet eller döden

Åt dess folk beskär!

Kungars Kung! vi Dig åkalle;

I din hand vi anbefalle

Hvad oss kärast är.





Gud! bevara Kungahuset!

Friden, friheten och ljuset

Fröjde slott och tjäll!

Äran, dygden, Religionen

Göre Skandiska Nationen

Mäktig, trygg och säll!





________





VERSER, afsjungne den 6 Mars 1817, hos Svenska Krigsbefälet.




____



För Hans Majestät Konungen.





Högt klappa Svenska bröst;

Ett hjerta och en röst

Nu allas är.

Det hjertat, stolt och fritt,

Sluts, gode Kung! till ditt,

Den rösten höres vidt:

Du är oss kär!





Säll är den Furstes lott,

Som folkets välgång blott

Till regel har!

Hvem tillhör ärans glans,

Hvem tacksamhetens krans?

Den bästa Kung, som fanns:

Vår Carl, vår Far.





Du Hjeltars Ålderman!

Mottag den lön, Du vann:

Kärlekens lön.

Frid följe dina spår,

Och kring ditt silfverhår

Stråle i många år

Νordkronan skön!





Så står en afton-sol

Mild öfver Nordens pol

Än länge qvar,

Och kring en tacksam ängd,

Af inga töcknar stängd,

Gör sommarns dag förlängd

Och lugn och klar.





Bevara, Gud! vår Kung!

Lefve vår Far och Kung

Lycklig som god!

Må Skandinavers bygd

Stå tryggad, i Hans skygd,

Uppå de Tappras dygd,

De Frias mod.





________





För Hans Kongl. Höghet Kronprinsen.





Hvem räcker sin pröfvade sonliga arm

Åt Svearnes åldrige Fader,

Och gifver sitt handslag, så broderligt varm,

Åt Kämparnes blänkande rader?





Carl Johan: så svarar den Gamle förnöjd,

Carl Johan: så hurra med stolthet och fröjd

De Kämpar, som väpnas för Manhem.





Din ära sig lyftade, örnlik och hög,

På vingar af strålande minnen,

Och, lik den elektriska gnistan, hon flög,

Att tända de Nordiska sinnen.

Der lågade åter, odödlig och ren,

Den Göthiska eld, för hvars ljungande sken

Förtrycket och träldomen flydde.





Och kraftfull Du gaf åt den Skandiska Ön

Bestånd, som på klippan sig stöder.

Du omgaf dess gränsor med svallande sjön

Och gjorde dess folkslag till bröder.

Af Dig blef han nedbruten, fjellarnas mur,

Af Dig är förenadt, hvad Gud och natur

Bestämde till evig förening.





Carl Johan, Du lefve! Carl Johan, din Skål!

Ej Nordiske Krigare svika.

Vid klingande glas eller brakande stål

Vår trohet vi svärje Dig lika;

Och friden och fejden skall höra vår ed,

Lik salvan, som fortlöper, led ifrån led,

Än glädjens, än dödarnas dunder.





________





För Hans Kongl. Höghet Hertigen af Södermanland.





Gagnade offringar, mödor och strider,

Faror och segrar för Fädernas land,

Om icke samtid och kommande tider

Knötos ihop med ett hjerteligt band?

Du det bandet är, Oscar!

Du skall bära

Fäders ära

På din arm till andra dar.





Snart med den späda och Sydliga Planta,

Som sattes om i den Nordiska mark,

Solen och skurarna blefvo bekanta,

Blomman blef älskvärd och stängelen stark.

Planta! Du ej mer är späd:

Hasteligen

Är Du stigen

Till ett högt och härligt träd.





Liksom en ek de beskärmande grenar

Öfver den lyckliga dal breder ut

Och i sin vänliga skugga förenar

Odlares billar och krigares spjut:

Så din sköld de tappras arf

Öfverskygge,

Och betrygge

Fria söners tidehvarf!





Äran den bana Dig upplåtit hafver,

Der af en Fader ledsagad Du är,

Väldige Carlar och store Gustaver

Mana Dig, vinka Dig, vänta Dig der.

Hvar gång med sin friska flägt

Nordanvinden

Kysser kinden,

Känn då deras andedrägt!





________





För Minnet af den 21 Augusti 1810.





Du Kämpa-tro, som andas hög och fri,

Der Mannaminnen stå som ättehögar,

Dem glömskans vinter fåfängt öfversnögar,

Dem tidens bölja vördsam far förbi!

Du är de ädle Furstars arflott vorden,

Som, bördige från Henriks fosterland,

Med allt hvad stort, hvad härligt var i Norden

Beslägtas genom hjelteblodets band.





Så förr till Tibern förd ur Trojas brand,

När Latiens thron var skakad såsom Sveas,

En Hjelte kom, en gudalik Eneas,

Med högsint mod, och Julus vid sin hand.





Så föddes Rom. Det steg i glans, och tömde

Sitt koger ej, fast hotadt af en verld.

Det föll ej förr, än det sitt ursprung glömde

Och Fascen löstes upp af agg och flärd.





O Kämpatro! de Tappras höga dygd!

Du skall ej dig, ej din Carl Johan svika;

Vi kunna dö, men kunna icke vika:

Känn dina barn, och gläds, o Fosterbygd!

Evärdligt skall Hans Ätt din krona bära

Och borgen bli för våra söners väl,

Och Sverges lycka stor, som Hjeltens ära,

Och Sverges jord så fri, som Hjeltens själ!





________





Till



SVERIGES OCH NORRIGES ARF-FURSTE,



den 4 Juli 1817.




____





Magnus ab integro seclorum nascitur ordo.

Virg.





O morgonrodnad, skön, som Skandiens hopp,

Du öppnar Österns port och, hvart du skickar

De lifliga, de vänligt klara blickar,

Fly töcknen bort och dagen rinner opp.

Han ljungar fram, och Svea festligt kröner

Hans tinning med sin evigt gröna krans,

Och ser förtjust på sina söners söner,

Som skola fröjdas i dess middags-glans.





Högtidliga och glada åskors dån,

Kring berg och dal, till hvarje Nordiskt sinne

Det budskap bär, att morgonen är inne

Utaf ditt tidehvarf, o Hjelte-Son!

Ett tidehvarf, som gömmer i sitt sköte

Mång dunkla ödens obefarna stig;

Men tröstefullt vi blicka till dess möte,

Ty inga öden skilja oss från Dig.





Du har vår kärlek, och Du är den värd.

Dig våra ögon hafva följt så trogna.





Vi sett Dig växa, vecklas ut och mogna,

Af visheten och efterdömet lärd

Och nu en Man till tänkesätt och seder

Vi finne Dig i första ungdoms-år,

En gammal Svensk till hjerta och till heder;

Och tacke Himmelen, att Du är vår.





O Prins! Du ser ett Folk, som, när det glömt

Förfädrens rena dygd och enkla lära,

Har ofta varit sin upplösning nära,

Men källan till sin styrka dock ej tömt —

Men, frisknande, ur dvalan vaknar åter

Vid tjusnings-orden: Kung och Fosterland,

Och till all storhet sig ledsagas låter

Utaf en älskad Hjeltes säkra hand.





Det vaknat upp. En Konung, Folkets Far,

Som statens skepp i bistra stormar bergat,

Besår ett land, af yppigheten härjadt,

Med ädla frön till lyckligare dar.

En Furste, som af sköna segerfanor,

Förenta folk och alla dygders höjd,

Härleder sina konungsliga anor,

Är thronens stöd och brödrafolkens fröjd.





Fullbordaren af deras storverk blif!

Nog länge voro vi af åtrån svikna





Att andra folk i falsk förfining likna:

Vår Nordiska natur oss återgif!

Vi hade allt, hvad nötta sinnen kittlar,

Essencers doft och läckra drufvors saft,

Vi hade stjernor och vi hade titlar:

Prins! gif oss Du sjelfständighet och kraft!





Sjelfständighet allena Dygden har,

Som, utan att med våldets nåd betinga,

Af egen torfva och af egen klinga

Tar sin förnödenhet och sitt försvar.

Och kraften är den höga Religionens,

Som sträcker ut mot skyn sin ena hand

Och, med sin andra, hyddans rätt och thronens

Befäster genom samma helga band.





Du vet det, Furste! — och det samma vet

Den unga Nord, som växer vid din sida.

Af dygd och Religion vi än förbida

En tid af ära och lycksalighet.

Det fordna Manhems anda, länge bunden

I paralysen af en veklig tid,

Står upp med fröjd, och går att lägga grunden

Till tempelbyggnaden för ljus och frid.





Må hända tappade hans första fjät

Den smala tråden, mellan mer och mindre;





Men intet maktens språk den ädla hindre

Sitt mål att söka, och att hinna det!

Ej brott och villor menskan slå i fjettrar,

Der hon förut ej tankens fjettrar känt;

Hvad henne lyfter, henne ock förbättrar,

Och friheten är ljusets element.





Så skall ännu bland våra klippor bo

Den gamle mäktige och fromme anden.

Han kommer, och han trifs i brödra-landen,

Med endrägt, mandom, tarflighet och tro.

I sommarhettan, som i vinterkölden,

Sin pligt han fyller utan svek och knot,

Och hvilar trygg, — men hvilar uppå skölden,

Med sina trogna lejon vid sin fot.





Vid första larm beredd, men ej förskräckt,

På kämpavis han väpnar sig och tiger,

Och spejande på Odins kulle stiger,

Att se hvad honom ur sin hvila väckt.

Der står han hög och tunga lansen skakar

Och ser omkring sig, stolt och allvarsam —

Men, fiende! du märker att han vakar;

Du dristar ej ur dina gömslen fram.





Så blicka, Prins! med glädje mot den höjd,

Der Du en dag skall Nordens scepter bära!





Blif der, som Wasa, fosterlandets ära!

Blif der, som Titus, mensklighetens fröjd! —

O våra sångers och vår kärleks ämne!

Sig våra själar sluta till din själ.

Hur tryggt, hur gerna i din vård vi lemne

En forntids minnen och en framtids väl!





O! må de blomstra på en tacksam jord

Och bära frukt i lyckliggjorda länder,

De ädla skördar, dem Carl Johans händer

Så ymnigt sådde i den vida Nord!

Och Du, den ädlaste utaf de skänker,

Han gaf sin nya fosterjord till arf!

Från Dig, så länge Carlavagnen blänker,

Må Skandien räkna sälla tidehvarf.





Gudomliga Försyn! Du hör i nåd

De böner, som af rörda hjertan gjutas:

Låt i ditt skydd vår Älskling inneslutas,

Ledsaga Honom i ditt visa råd!

Kring Nordens barn i Öster och i Vester

De skönsta frukter af Hans dygder sprid,

Och låt Hans dag, bland fosterlandets fester,

Stå fram i glans till sensta eftertid!





________





SVENSK YNGLINGA-SÅNG.




____





Bälten

Vi spänna

Och brynjor vi draga,

Och hurtigt till strids, som till lekar, det går.

Hjelten

Vi känna,

Som skall oss ledsaga,

Med röst och med klinga, i fädernas spår.





Gifva

Vi handen,

Att oss vi församla,

Likt ljungande viggar, vid Asa-Thors röst?

Lifva

Då anden,

Du höga, du gamla

Manhaftighetskänsla i Nordmanna bröst!





Flamma,

Som farit,

På blänkande svärden,

Med fäderna fordom i ledungafärd!

Samma

Du varit,

Och samma kring verlden

Du blixtre ännu från de Göthiska svärd!





Kunna

Vi falla,

Vi kunna ej svika

Din väntan, din fordran, o Svea! vår Mor!

Unna

Oss alla

Den trösten tillika,

Att du åt vår kärlek din ära förtror.





Låt oss

Försvara

Din blåhvita fana,

Din frihet och lag, under Oscars befäl!

Åt oss

Förvara

Den lotten, att dana

Din stolthet — och lefva och dö för ditt väl!





________





SKALDEBREF.




________





Till



Doctor JACOB AX. LINDBLOM,



utnämnd Erkebiskop, år 1804.




____





Du vishetens och Religionens

Upplyste, känslofulle Vän!

I mensklighetens och nationens

Välsignelser ditt värde känn.

Mitt hjertas bud jag endast fyller;

Det fala smickret ej förgyller

En gärd åt sanningen och Dig:

Med känsla blott af dina dygder,

I enfald ifrån gömda bygder

En okänd stämma höjer sig.

Så dalens åbo solen prisar:

Han njöt dess värma och dess dag,

Fast, gömd af berget, hon ej visar

Sitt milda anletes behag.





Ty dag och värma vidt sig breder

Ifrån den ädles fria själ.

Skön är hans väg, som alltid leder

Till mensklighetens ljus och väl.

Följd af dess kärlek, ej dess häpnad,

Han kom, med stilla vishet väpnad,

Och villor bröt och hjertan vann.

Ju mindre han en lofsång sökte,

Ju trognare det altar rökte,

Der tacksamhetens offer brann.

Slöts än i blygsamhetens slöja

Den lagerkrönta tinningen,

Dock glorian står, att evigt dröja,

Att evigt skina, omkring den.





En stjerna sina strålar skickar

Från fästets silfverklara rymd;

För hopens omkringslutna blickar

Dess rörelse, dess glans är skymd —

För hopens, som sin undran skänker

Åt flågelden, som endast blänker,

Och ljungelden, som blott förstör:

Men hon, den himmelska, hon tågar

Sin höga, jemna gång, hon lågar

I glans, då meteoren dör.

Hon är en sol, och ur dess sköte

Framväller ljusets ocean,

Och hymner helsa hennes möte,

Och sällhet tecknar hennes ban.





Så strålar i ovansklig dager

Förtjensten lika hög och ren,

Fast agget ej dess sken fördrager,

Fast fördomen ej ser dess sken.

Trygg är dess blick, men ej förmäten;

Tyst är dess gång, men uti fjäten

Välsignelsen går fram så skön;

Men, öfver flärdens spotska anor

Och plundrarns gull och krigarns fanor,

Den har sin ära och sin lön.

I menskovärdet, menskorätten,

Känn kraften af en ädel man!

Ljus, tålsamhet i tänkesätten —

Se der de segrar, dem han vann!





Se der de segrar, dem Du vunnit,

Den enda lön ditt hjerta sökt!

Din ära, i den höjd Du hunnit,

Är dyr och stor, men ej förökt.

Hell Dig! från himlars Gud till jorden

Förstnämnde Härold uti Norden!

Säll var din dag, för bröder säll;

Förgäfves skred den emot vester,

Ditt hjerta nyttans timmar fäster

Och nekar hvilan åt din qväll.

Förgäfves Hesperus sig sänker,

Att berga himlens sköna bloss:

Det står, som Gibeons förr, och blänker

I all sin middagsglans för oss.





Beträd din höjd, Du Herrans Smorda!

Från den skall strömma ljus och väl.

Gack att det stora värf fullborda,

Som re’n står färdigt i din själ!

Träd upp i strålande tiaren

Och tyd de höga gudasvaren,

Som, ämnade till menskans tröst,

Bevisa, öfver all förvandling,

Dess tro med helgden af dess handling,

Dess hopp med friden i dess bröst.

Den läran är ej kall och dyster,

Ej vacklande som vågens flarn,

Ty visheten är hennes syster

Och brödrakärleken dess barn.





Ja! visheten och himlaläran,

De äro syskon af en Far;

De följas åt, de dela äran

Att lysa, trösta våra dar.

Den enas var den andras vilja:

Ho djerfdes att de såta skilja,

Der de framgingo hand i hand?

Hvem var den ande, som förmätet,

Med brott mot mensko-majestätet,

Slet deras kyska slägtskapsband?

Despotens, fanatismens yra

Böd menskan tro, förrän hon tänkt —

Att sjelf beplundra eller styra

En verld, i midnattsmörker sänkt.





Med sveda från hvarann de rycktes;

Hvar gick sin bana, enslig, tung.

Tungt öfver menskors fortgång trycktes

Inseglet utaf nattens Kung.

Kring staters grus den ena snafvar,

Än stängs hon inom klostergrafvar,

I dok af stela dogmer skymd;

Från himlen stött, den andra slinter

I tingens skumma labyrinter,

Än yrar i en tanktom rymd.

Förtryck och mörker och förvirring

Omsluta en olycklig jord,

Åt otrons blindhet, vantrons irring

Och våldets jern, till lekboll gjord.





Och slägter uppstå, slägter stupa,

Och tiden flyr och återflyr,

Men ingen dagning ur den djupa,

Ogenomträngda natten gryr.

Den blixt, som Vatikanen slungar

Utöfver jordens folk och Kungar,

Upplyser blott en vidsträckt graf.

Skygg lyfter menskligheten vingen,

Att evigt fly från jorderingen,

Och lemna qvar tyrann och slaf. —

Hvad mer! om till ett blindadt slägte

En fridsam stråle stundom bröt;

Om det sin boja såg och bräckte,

Men henne i en annan böt?...





Hvems är den hand, som öppna mäktar

Det bistra fängslets plågorum,

Der Himlens Förstfödda försmäktar,

Förställd och trånande och stum?

Filosofins det är, som lärde

Sin gräns och sina krafters värde;

Som — hur hon föll och återföll

Ur sinnets dröm i tankesvindeln —

Ifrån sitt öga löste bindeln,

Men hjertats helga rätt behöll.

”Jag vill min syster återfinna,

”Min möda var för hennes skull:”

Så talte Sanningens Gudinna,

Och såg sig om så kärleksfull.





Och synade omkring naturen;

Dess eldblick delte tidens natt,

Der, lik en Nunna inom muren,

Den himmelska i mörkret satt.

Vidskepelsen för hennes fackla

Försprids och flyr; de grunder vackla,

På dem Papismen rest sin thron;

Ur villans, fördomens förskansning,

Står fram, med återhämtad sansning,

Allfaders dotter, Religion:

Så mild hon sönk från himlars boning

Och för Messiæ Anda stod,

Ledd utaf kärlek och försoning

Och följd af hopp och tålamod:





Så ren hon fordom från det höga

Steg leende till jordens rund,

Med ljuset i sitt sköna öga

Och fridens helsning i sin munn.

Odödligheten omgaf henne

I stjernors skrud, och kring dess änne

Knöt sig olivens ädla krans;

Nåd lyssnade till trognas sånger,

Förlåtelse till fallnas ånger,

Till blindas irring tolerans.

Så stod den Heliga förklarad

Och, kallande sin systers namn,

Gaf henne fridens kyss, besvarad

I vördna’ns oskuldsfulla famn.





”Låt oss, min vän! i samdrägt vandra,

”Att möta hvarje skickelse,

”Och aldrig öfverge hvarandra,

”Och aldrig menskan öfverge.

”Din sköld mot agget oss skall freda,

”Din forskning menskotanken leda,

”Och trygga templets helga grund,

”Der jag vill läror uppenbara,

”Så trösterika, fattningsklara,

”De strömmade från Stiftarns munn —

”Ge menskan kraft, med dygd att börja,

”Med hopp att nå sitt höga mål,

”Och ej med fåfäng grubbling spörja,

”Hvad hennes öga än ej tål.”





”Jag följer dig, jag följer gerna”,

Så log och talte visheten.

”Väl mig! jag var en ringa tärna;

”Gudomliga! jag blef din vän.

”Jag vill bespottarns vapen bräcka

”Och hjertat ur sin dvala väcka,

”Men du skall fylla dess behof.

”Jag vill upplåta menskans öga,

”Med dig att blicka i det höga

”Ur dimmorna af tidens prof:

”Tills du, lik eldstoden i öcknen,

”Lik stjernan öfver Bethlehem,

”Ledsagat henne genom töcknen

”Till hennes rätta fadershem.”





Och nu, med vänskapens förtjusning,

Knöts deras eviga förbund.

En gryende, en stilla ljusning

Omkringsken jordens vida rund — —

Hvad dårar Er, J barn af gruset?

J haten dygderna och ljuset:

Olycklige! hvad dårar Er?

Nej! om på jorden mer ej funnen,

Skall dem en fristad blifva vunnen,

Der Nordens stjerna blickar ner;

Skall hjertat deras högtid fira

Till fröjd för menniskor och Gud,

I hägn af våra Wasars spira

Och våra ädla Visas bud.





Men vill den fräcka otron lägga

Sitt fallstreck för det godas vän,

Och vill det blinda nitet ägga

Till fejd försonta bröder än: — —

Hell Dig! från Himlars Gud till jorden

Förstnämnde Härold uti Norden!

Så länge Du, så vis och varm,

Bevakar Zions helga murar,

Förgäfves sveket dem belurar,

Förgäfves agget ropar larm.

Så Israel på berget röjde

Jehovas vördnadsvärda tolk:

Så länge bönens arm han höjde,

Så länge segrade Guds folk.





________





Till



Friherrinnan HAMILTON, född ADELHEIM,



jemte ett belönt poem.




____





Obekant med Hof och Stad,

Sångens blyga Oread

Deras bifall ej förtjente,

Om hon ej af Er — förlåt! —

Lärt behagens konst, och länte

Edert vackra namn deråt.





Vackra namn af Mor och Maka!

Sköna titlar! — Verlden går

Att en lycka blindt försaka,

Hvars behag den ej förstår.

Landförvista utaf flärden,

Huslig sällhet, huslig dygd

Flykta från den granna verlden

Till en gammalmodig bygd.

För den känslotoma anda,

Som till anspråk, dem hon ärft,

Ingen inre fond förvärft,

Borgarlifvet blir för kärft,

Blir för fade, för enahanda:





Nöjena, i evig ring,

Måste koloriten blanda,

Att en lefnads tafla randa,

Annars röjd af ingenting —

Nöjena ... men nöjet sparsamt,

Målar blommor deribland:

Blodets, hjertats blomsterband,

Knutna ömt och närda varsamt,

Vissna under yrans brand.

Likväl är det de, som ensamt

Trygga värdet af vårt lif,

Trygga sällheten, gemensamt

Mellan pligt och tidsfördrif.





Men den qvinna, som naturen

Och sitt hjerta ej förrådt,

För fåfänglighetens lott;

Som, ej firad blott på couren,

Älskvärd ej i cerclen blott,

Verld och huslighet förmått

I ett fridsamt bröst förena,

Aldrig hänfördt af den ena,

Aldrig för den andra kallt —

En Cyprid i Hofvets salar,

En Baucid i landets dalar,

Och en Gratie öfverallt —





Denna ljufva, visa qvinna,

Hon var värd att älskad bli,

Hon var värd att sällhet hinna,

Värd att dyrkas, värd att vinna

Dygdens segrar, liksom Ni.





Dagens Sköna, må de svärma

Bort en vår förutan sans,

Må de se’n, med lånad glans,

Flyktade epoker härma!

Ingen ambra, intet gips

Dessa himlaljus beskärma

Från en stundande eklips.

Lyckliga! då kan Ni gerna

Le åt tidens vexelgång,

Minnas mången Cyprisk stjerna

I sin glans och nedergång.

Fåfängan är slaf af tiden,

Ej en god och redbar själ:

Väntad, nalkad och förliden,

Han, af glädjen ledd och friden,

Lyder alltid dess befäl.

Féiskt lätt och guldbevingad,

Skall han sväfva jemt kring Er,

Helst när verlden minst det ser —

O! af edra barn omringad,





Sluten i en makes famn,

Nämnd med alla ljufva namn,

Lyckliga! det öfverväger

Hvarje namn af skön och stor ...

Penseln då ej uttryck äger,

Men det rörda hjertat säger:

Se en Maka! se en Mor!





________





TILL DEN OKÄNDA.



Svar på ett bref.




____





Goda själ! den helsning du mig sänder,

Huru skulle den af mig fösmås?

Sångmön till ditt hjerta återvänder,

Lycklig, om hon blott af dig förstås!





Hvad för pris som skalden helst förvärfvat,

Högsta priset har den skald, som tror,

Att ett hjerta, ungt och oförderfvadt,

Vid hans lyra dygden trohet svor.





Blicka ur den slöja, som dig höljer,

Eller slut dig evigt inom den!

Känslan når, dit ögat icke följer —

Känd som okänd, vare du min vän!





Ho du är, till hvilka öden buren,

Frågar ej det hjerta, som förstod,

Att du var en dotter af naturen,

Och din anda oskuldsfull och god.





Varm för dygden, varm för skaldens luta,

Kanske född att, i en fåfäng verld,

Af din känsla lida mer än njuta —

Skulle du ej vara älskansvärd?





Oskuldsvän! förblif din känsla trogen!

Måla dig en verld, der englar bo!

Tro, att der skall hoppets skörd bli mogen —

Och var länge lycklig af din tro!





I din unga känslas sköna dikter

Skapa dig ett lif från fördom fritt,

Rikt på njutning, dyrt af fyllda pligter —

Hoppas, att det någon dag blir ditt!





Bilda dig ett aldrig härjadt Eden

I den stilla huslighetens krets,

Der du, alltid älskad och tillbeden,

Alltid finner glädjen stå tillreds!





Der du, Mor och Maka, sluts i ringen

Af en kär familj, hvars salighet

Du beredt — och menskorna och tingen

Samfält hylla din gudomlighet!





Tro och svärma, och var lycklig, Flicka!

Svärmeriet är ändå så sällt! —

Må du sent ur morgondrömmen blicka

Ut på verklighetens ödefält!





Ack! en gång likväl, om du ock vaknar

Ur din glada slummer — om du då

Dina ljufva, drömda bilder saknar:

Goda själ! är du beredd derpå?





Om den sköna Sällhets-Fén förrymmer

Från den gräns, der till ditt möte stå

Endast mödor, offringar, bekymmer:

Goda själ! är du beredd derpå?





Om en flygtig verld ditt värde glömmer,

Och med hån, ur granna tidsfördrif,

Blickar till din ringhet, och fördömmer

Ditt försmådda, anspråksfria lif:





Har du mod ändå att tro en lycka,

Förbehållen dig inom dig sjelf? —

Eller skall den yra flärden rycka

Bort dig äfven, med sin strida elf?





När du, fram åt målet, ser förtrytsamt

Dessa blommor vissna på din stig,

Dem en eldad fantasi så skrytsamt

Än på afstånd lofvade åt dig:





Skall ej äfven du, af verldens vana

Och af din besvikna längtan ledd,

Finna tung försakelsernas bana,

Då hon ställs med nöjenas i bredd?





Och, se’n bildningsgåfvans glas förstorat

Dygdens sällhet öfver hvad den var,

Endast sörja hvad ditt hopp förlorat,

Glömma hvad ditt hjerta än har qvar? ...





Men hvi stör jag friden, unga Tärna!

I din själ? hvi plånar jag derur

Dessa skuggor, dem en troll-lanterna

Målar skönt på lifvets fängselmur?





Svike ej din glada känslas aning!

Må du blifva säll, som du är god! —

Göm likväl en okänd väns förmaning,

Om dig qvalens pröfning förestod.





Icke alltid skördens stund hugsvalar

Dygdens hopp med glädjens fulla mått;

Icke alltid ödets gunst betalar

Hjertats fordran på en lycklig lott.





Sällheten är, liksom Sabas Drottning,

Någon gång den Vises korta gäst:

Ingen dygd (beklaga ödets lottning!)

Vid sin sida henne evigt fäst.





Som den friska, outtömda källan,

Sådan dygden. Vidtomkring från den

Välla glädjens floder: floden sällan

Vänder till sitt ursprung hem igen.





Evigt lefver dock dess rena åder,

Fast dess bäckar grumlas om i dyn —

Evigt, som den himmel hon förråder

I sin böljas spegelklara bryn.





Ack! ett hjerta, vant att pligter yrka,

Bidar ingen lön på jordens strand,

Äger af försakelsen sin styrka,

Och sin näring från ett bättre land.





För den själ är ingen offring bitter,

Som den sköna pligtens bana går —

Ack! mer ljuf än hela flärdens glitter

Är dess tysta, känslofulla tår.





Öppna för behagens intryck, stärkta

Mot bekymrens, fly dess stilla dar,

Fly så lyckliga som obemärkta,

Under vården af en allgod Far.





Pråle fåfängan med falsk förgyllning!

Hon, den ädla, har sitt pris, sin tröst

Af sig sjelf — och sina dygders hyllning

Af ett älskande och älskadt bröst.





Gläd dig då mot lifvet! Kläd dess öcknar

Uti blommor! Se ditt mål, förtjust,

Som ett vårdtorn, ur en framtids töcknar,

Vinkande, ledsagande och ljust!





Men en gång och än en gång, förinnan

Du det sälla, ljusa målet nått,

Läs dess inskrift: Värdet utaf Qvinnan

Är en Makas och en Moders blott.





Må de se’n ur sigtet dig förlora,

Dessa gyckelverk af qvinnlig ätt,

Dessa små, som, för att heta stora,

Sälja hjertats och naturens rätt!





Må en ädel ömkansblick du hvälfva

Från din höjd till dessa ned ibland —

Der de, utan värde för sig sjelfva,

Sväfva utan nytta för sitt land;





Se dem uti evigt nya sferer

Jägtas mellan anspråk och behof,

Modets lekdon, nöjets efemerer,

Nyckens automater, ledsna’ns rof;





Och — likt bubblorna, förrän de brista,

Spelande i rymden grannt och kort —

Skimra — pösa upp — och på det sista

Fly med deras hast och saknad bort.





Då — om tidens kulna flägt ock skingrar

Många ljufva diktmoln, dem han än

Magiskt kring en ung förhoppning slingrar —

Då — ditt värde och din lycka känn:





Och med hjertat rördt och rikt begåfvadt

Af den lott, som var för hjertat nog,

Känn, att dygden håller hvad den lofvat,

Och att skaldens röst dig ej bedrog!





________





Till



Fru HELVIG, född Friherrinna von IMHOF.



Svar på bjudningen till en fête.




____





Blickar Du ned i min dal, Du syster af väna Kamener,

Hulda Chariternas vän, Lesbiska Systrarnas mor!

Bjuder Du herden att, högt på molnomgjutna Olympen,

Rusas af Gudarnas dryck ur en ambrosisk pokal?

Eller att, hänförd i Helikons lund, bland sångens

Gudinnor,

Glömma sin ensliga dal, glömma sin landtliga

flöjt? —

Mig, under middagens brand, böd Pan, Arkadiske

Guden,

Lägst utmed elfvernas brädd valla min irrande

hjord;

Mig, genom aftonens flor, den blida Hesperus skådar

I Oreadernas lek eller Dryadernas dans.

Trygg är min blick i bygdernas hem, och glad och

förtrolig,

Men på en strålande höjd blicken är blyg och

försagd.

Klar är min röst i däldernas djup, och älskad och

ledig,

Men, uti Gudarnas sal, rösten är bruten och stum.

Derför i bygdernas hem jag bor och sjunger och leker,

Derför i däldernas djup irrar jag sorglös och glömd,

Skär jag mig pipor af vass och hvilar i skuggan af videt,

Eller af bäckarnas sorl söfves och väckes igen.





Ofta min hjord jag förde likväl, och förde så gerna,

Nedanför bergets fot, der Du förtrollande sjöng,

Der, ur en mirtenlund, så ljuft Du hördes förena

Med Calliopes röst Sapphiska lyrans behag.

Hvarföre tiger din sång? O! hvarföre står jag och

lyssnar

Fåfängt, och fåfängt igen, efter de himmelska ljud?

Likt de Ménaliska ljud, likt dem från höga Dodona,

Än uti tystnadens stund, fylla de öra och själ.

Hvarföre tiger din sång, Du syster af väna Kamener,

Hulda Chariternas vän, Lesbiska Systrarnas mor?...

Locka de lekande tonerna fram ur hvilande lyran,

Som i en sörjande gran hänger förgäten och stum.

Sjung för lunder och dalar och berg, som Febus dig

lärde;

Lunder och dalar och berg skola besvara din sång.

Sjung! och Olympens mäktige Gudar och blida Gu-

dinnor

Skola, som fordom, ännu trifvas i dödligas hem,

Älska sitt Tempe i Nordliga fält, och fjellens Sorakte,

Och, under granarnas hvalf, Paphias heliga lund.





________





TILL EN VÄN,



efter en sjukdom.




____





Du, som — af vänskapens förtrogna stjerna

Ledsagad öfver kullen, som sköt fram

Emellan oss, förgäfves afundsam —

Ur glada vänners aftonlag, så gerna

Och ofta, smyger till en plågad vän,

Som ej betalar ditt besök igen!

Snart, o det vet jag! skall du åter komma —

Då vill jag ge dig denna enkla blomma.





Jag äger några vänner. Deribland,

Jag vet, jag äger dig i alla skiften,

Jag vet, att denna varma räckta hand

Mig räckes än i skymningen af griften. —

På skilda håll, i samma tänkesätt,

Vi ammades — tills vägen skulle vandras

Hvart steg i bredd, så snart, af medfödd rätt,

Den enas själ tillegnat sig den andras.

Vi råkades — och viste båda strax,

Att våra hjertan voro anförvandter,

Förbundet ej behöfde underpanter:

Det var som redan knutet fordomdags —

Det var som, när, i oförväntadt möte,

En broder, från sin vallfart återvänd,

Sin broder öfverraskar — och blir känd —

Och sjunker gråtande emot hans sköte.





Väl mig! jag aldrig jägtades till språng

Af stora anspråk i de Storas trappa;

Med lyckan dref jag aldrig rättegång —

För svag att vinna — och för stolt att tappa.

Barn af en stackars Far, som, led från led,

Af bara bönder sina anor leder,

Jag trädde, som min egen lyckas smed,

I verlden med ett ärligt prestbesked,

En varm välsignelse och rena seder,

Och eljest ingenting att pocka med.

Ty är jag lugn, när andre kappvis löpa

På lefna’ns stora marknadstorg omkring.

Jag vet förut, jag äger ingenting

Att köpa för — och ingenting att köpa.

Med invisning i hand, med fjäsk och spring,

De kräfva ödet, som förnämt betalar

En påstådd skuld, och immerfort förhalar

En fordran, innestående se’n sist:

Då är jag sorglös, ty jag är Gratist —

Och, gömd och nöjd, som sparfven i sitt näste,

Jag harmas ej, ifrån mitt lilla hörn,

Att örnen sväfvar upp mot molnens fäste:

Ty sparfven vet väl, att han ej är örn.





För mig blef lyckan derföre en gåfva,

Förlänt som gunst, ej utbetald som rätt;

Jag granskar ödena på detta sätt,

Och ser dem hålla mera än de lofva. —

Hvi blef den späda, fjerran tidens flärd,

Bevakad af den ammande naturen,

Och tryggt, ur dalen, i en vådlig verld

På hennes moderliga armar buren?

Hvi, framför mången, mig den lott beskärd,

Att kunna, sjelf i nödens skola lärd,

Förstå af nödens tårar tungomålet,

Och känna ock i andras hjertan stålet?

Hvi fördes jag till kunskaps-templet opp,

På banad stig — hvi löstes ögats bindel

På lagom höjd, att jag, förutan svindel,

Fick se min pligt och ana till mitt hopp?

Hur blef jag, undan vindkasten om våren,

Så varligen ledsagad uti spåren

Af Sångens väna Mö — till Tiberns strand,

Till Hæmi dalar eller Tempes trakter —

Der, leende, hon nedlät sig ibland,

Att sätta lyran i en ovan hand

Och lära mig dess första enkla takter!

Hur, genom många helsosamma prof,

Till känsla af mig sjelf, af mitt behof

Och mina likars — lik den lätta svanen,

Jag flyttades från kust till kust — och fann,

Inunder vallmarströjan som krachanen,

Densamma — alltid samma menniskan!

Och sedan, undan sorlet utaf tiden,

I dess bestyr för litet slug och djerf,

Fick mig en ostörd vrå, ett älskadt värf,

Gjordt för betraktelsen och sinnesfriden!...

Ack! på en ändå ofta ojemn stråt,

Som slingrar sig bland sorger och försåt,

Hur mötte ej den hulda vänskaps-anden,

Hur kom han ej och ledde mig vid handen,

Och gaf mig mod, och stillade min gråt!

Hur vann jag ej, i sällskap med de goda,

Allt mer med verlden och mig sjelf tillfreds,

Allt mer den rätt att anspråkslöst förmoda

Mig vara värdig deras syskonkrets!...

Så frågar jag mig mången gång, och tänker,

Hur rik jag är! Jag blickar då mot skyn

Med rörelse, och tackar den Försyn,

Som, fogande min lefnadskedjas länker,

Mig lyckan i förnöjsamheten skänker.





O du, min Vän! som, under glädjens dar,

Så troget följde mig — och dröjer qvar

Med samma trohet vid en sjuklings läger!

Du, som af ingen letad undflykt rycks

Ifrån min sida ... förrän ögat lycks,

Och handen, domnad, intet uttryck äger,

När af din varma hand, för sent! hon trycks —

Som gör kring Pindens ängd så mången resa,

Att söka blommor utaf lukt och glans,

Som titta upp bland snön, men späda, glesa,

Och tyckas längta efter sol och ans —

Och, när du hunnit knyta hop din krans,

Då är du nöjd — då, mera säll än hjelten

Af rika segerbyten, hastar du

Att fägna enslingen, som blott ännu

I år hört talas om de glada fälten ...

Och torkar, lätthändt, febersvetten af,

Och ger dig sjelf åt stapplaren till staf,

Lik engeln åt en vacklande Tobias —

Och lofvar återse mig snart härnäst,

Och lofvar reda till en glädjefest,

När jag ur fängelset af Maj befrias:

O du! — Du väntar intet mer af mig —

Jag tackar Gud för skänken utaf dig.





Kom, Broder! — Redan, förd på milda flägtar,

Den unga våren lägger doket af

Och vinkar — med en englahand, som mäktar

Att välta stenen från naturens graf —

Han vinkar oss ... O! var ännu min staf!

Dit vill jag, på den ålderstigna klippan,

Att helsa solen i sin morgonprakt —

Dit vill jag, i den stilla dalens trakt,

Att välkomna min vän, den blyga sippan ...

Led mig! det stora templet öppet står,

Och jag vill offra — offra glädjens tår! —

Än, lik det späda barnet, jag försöker

De första fjäten, vågande och svag:

Men våren, vänskapen och friden öker

Min styrka och mitt mod för hvarje dag —

Snart räcker jag en liflig hand och talar:

”Än dröjer lifvets Maj. I lugna dalar

”Vi svärme kring och utså hoppets frön.

”Om sommarn hjertats löftesbref betalar,

”Om hösten mödans heta svett hugsvalar,

”Vi vete ej. Men låt oss tro en lön,

”Som bergas kan, hvart ödena ock hvälfva,

”Af ädla sinnen, varaktig och skön —

”Έj lyckans skänk, men skänken af oss sjelfa!





”Den skatt du fann, ditt hjerta kallar den

”Sin egendom — Bedrag dig ej, min vän!

”Den tillhör slumpen, flärden — eller griften:

”Fort eller sent de kräfva sitt igen —

”Fort eller sent, ur sälla drömmars skiften

”Du spritter häpen, saknande din skatt ...

”Att sucka se’n den hela långa natt! —





”Nej, du — ej slaf af öden eller tider —

”O tankens sanning! Bloss, som klarhet sprider

”Kring lefna’ns töcknar, och ej släckes ut

”I grafvens natt! — Och du, fast hjertat lider,

”Förtrogna lugn med dygdiga beslut! —

”Och du, allhägnande och himlaburna,

”Som räcker lifvets pelegrim din hand

”Från lifvets morgon till dess aftonrand,

”Och sist med blommor lindar om hans urna:

”O Vänskap! kom, med Sångmön i förbund,

”Lär oss att varsamt njuta glädjens stund,

”Att tåligt nöjas, äfven den förutan,

”Och tacksamt minnas, att vi äge qvar,

”När lyckan sina skänker återtar,

”Etuden, friden, vänskapen och lutan!”





________





Vid



Grefvinnan H. M. CRONSTEDTS,



född ALSTRÖMER,



död den 19 Februari 1816.


Till en sörjande Make.




____





Rätt till lyckans högsta håfvor,

Ingen blindhet af dess nåd,

Ringa anspråk, stora gåfvor,

Stränga seder, lena råd,

Samma själ i alla skiften,

Alltid klok och alltid god,

Och vid brädden utaf griften

Stilla hopp och värdigt mod.



Choræus till Grefvinnan Cronstedt.





Hårdt var slaget. Djupt är såret.

Hon har varit. Hon har gått

Ur vår åsyn, och i spåret

Vandrar sorg och saknad blott.

Qvalde Make! kan jag hela,

Kan jag lindra detta sår?

Nej! — jag kan, vid hennes bår,

Endast din bestörtning dela,

Endast offra sorgens tår.





Ack! Du bad mig egna sången

Åt den Hulda, sista gången,

Som så ofta vänligt log,

När jag lyrans strängar slog ...

Men, hvad klang kan lyran äga?

Jag med Dig kan endast säga:

Herren gaf — och Herren tog!





Herren gaf. Hvad lycka, ära,

Gull och prakt ej kan beskära,

Skänkte Dig en högre Makt.

O! hvad vida öfvervägde

Lycka, ära, gull och prakt,

Fordom lycklige! Du ägde.

Det var Hon, som, glad och god,

Gaf åt mödans dag belöning,

Gaf åt nöjets dag försköning,

Och åt sorgens, tålamod.

Det var Hon, som, huld och vis,

Gjorde glädjen till din vana

Och ditt lif till lugnets bana

Och ditt hus till paradis.

Det var Hon, som, öm och trofast,

Gjorde dygdens lycka bofast

I ditt hjerta och ditt tjäll.

Säll, då Hon Dig gjorde säll,

Hon med kraften af sin tjusning

Spridde lifvets morgonljusning

Kring din middag och din qväll.

Fast dess hjerta hemligt blödde,

Lika lugn i blick och tal,

Hon Dig muntrade och stödde,

Ack! då döden re’n förödde

Hennes lif med tysta qval.

Det var Hon, som genom tiden

Gick, en engel, i ditt spår,

Hugnerik som Samvetsfriden

Vid Förtjenstens sida går.

Det var Hon — men döden slog:

Herren gaf, och Herren tog!





Hårdt var slaget. Djupt är såret.

Hon har varit. Hon har gått

Ur vår åsyn — och i spåret

Vandra sorg och saknad blott.





Sorgsne Make! med din Maka

Flyr ditt lifs lycksalighet.

Kärlek, vördnad, tacksamhet,

Vid dess läger fåfängt vaka,

Ropa fåfängt hennes namn ...

Nej, Hon vänder ej tillbaka

Ur den kalla dödens famn.





Och en ädel Son, som dröjer

Fjerran på en okänd kust,

Eller vida hafvet plöjer,

Obekant med sin förlust:

Ser han icke vårens möte,

Hör han icke vindens ljud,

Och, vid sälla förebud,

Ilar till en Moders sköte,

Och till famnen af en Brud? ...

Vinden, susande kring hafven,

Ack! den suckar öfver grafven,

Der den Huldas aska bor.

Våren kommer: skön, som våren,

Möter Bruden — ack! men tåren

Och det svarta sorgens flor

Säger: borta är vår Mor!





Ja! vår Mor, vår Vän är borta.

Så vi klage, en och hvar.

Flydda äro dessa dar,

Ack! så glada, men så korta,

Då, af Hennes blick och röst,

Hennes vishet, Hennes hjerta,

Lifvets njutning eller smärta

Ägde värde eller tröst.

Fanns, i qvinnohjerta buren,

Någon dygd så skön, så hög,

Som ej blyg kring Henne smög?

Fanns, för konsten och naturen,

Någon känsla, ljuf och sann,

Som ej hennes själ slog an?

I dess sällskap glömde rangen

Fordra ut sin vördnadsgärd:

Vettet, godheten, talangen

Gjorde Henne dyrkansvärd.

I det samfund, som Hon prydde,

Rådde dygdens jemlikhet;

Anspråk, misstro och förtret

Glömde bort sig, eller flydde:

Hennes helgonblick betydde

Glädje, frid, förtrolighet.

Och den ljufva Huldgudinnan,

Så förfinad och så ljus,

Var den borgerliga qvinnan

Vid sitt bord och i sitt hus.

Hennes öga såg ej neder

Med förakt på nyttans värf:

Ordning, flit och enkla seder

Sparde, från vår tids förderf,

Åt dess hus bestånd och heder,

Och åt uslingen en skärf.





Sådan gick i våra bygder

Denna Maka, vid din hand.





Agget mönstrade dess dygder,

Men — det hade ingen tand.





Döden hade den. Hon kände

Härjarns hugg, men teg och vände

Ögat, med en Christens hopp,

Till det godas Ursprung opp:

Och den sista bön Hon sände

Från ett qvaldt, men tåligt bröst,

Var en bön om frid och tröst

För den Vän, hvars gråt skall rinna

I en enslig lefnadshöst;

För de Ömma, som ej finna

Mer sin ungdoms Vårdarinna;

Var en bön, som hinna skall,

Fjerran öfver böljans svall,

Dit ej ögat kunde hinna.





Make, Fosterbarn och Son!

Himlen återtog sitt lån.

Nu med himmelsk frid Hοn skickar

Sina kärleksfulla blickar

Till Er alla derifrån.





Sägom ej, att döden härjar

Allt hvad lifvet kärast har,

Allt hvad ljuft och dyrbart var,

Han det undan stormen bergar

Och åt bättre tider spar.

Och, när vi till himlen redan

Våra skatter sändt förut,

Och stå ensamme till slut,

O! hur lätt vi följe sedan!

Kärlek, med sin balsamtår,

Friskar minnet, läker svedan.

Kärlek öfver döden rår.





________





EROTISKA OCH IDYLLISKA ÄMNEN.




________





IDYLL TILL LEOPOLD, 1804.



TILLΕGNAN.




____





I dalen der, vid vestans smek,

Sig fröjdade

Ett bygdens barn, i menlös lek

Med blommorne;





Och sjöng och band en liten krans:

Ej dyr var den —

Af vårens sippa, som der fanns,

Och väplingen.





En vacker dag att pryda kort

En Majstångs-topp

I byn — och sedan vissna bort,

Var allt dess hopp.





Kom så från Floras rika fest,

Till dal’n Linné:

Gudinnans Tolk och Förste Prest

Fick barnet se —





Och såg dess oförtrutna lopp,

Att i sin dal

De bästa blommor leta opp

Med brydsamt val —





Och sade, leende: ”Gif hit,

”Din krans, min vän!

”Jag för ditt urval och din flit

”Värderar den.”





”O! gerna!” lydde gossens svar:

”Du syns så mild —

”Men ringa är den krans jag har,

”Och späd och vild.





”Väl funnes blommor af behag

”I däldens hem:

”Men deras art ej känner jag —

”Knappt namn på dem.





”Och skänkte lyckan åt min flit

”Ett fynd ibland:

”Med tveksam håg jag räckte dit

”Min rädda hand —





”Och tänkte: ofta fagert prål

”Bedrar vårt hopp,

”Och ofta räckes giftets skål

”I purpurknopp.





”Men du, o främling! hvem du är!

”En Vis försann!

”O! stanna litet och mig lär —

”Ty du det kan!





”Lär mig de skilda blommors slag,

”Som strö min dal,

”Och att dem foga med behag

”Och säkert val!





”Ej för att få, vid stoj af folk,

”En farlig fräjd:

”Jag ’ville bli naturens tolk

”I stilla nejd.





”En blomma ge åt dygdens vän,

”Dess vän i tjäll;

”Och säga: god är Skaparen,

”Och menskan säll.





”Då kan ock detta vilda land

”Stå upp i glans,

”Och jag dig ge, med blygsam hand,

”En bättre krans!”





________





TILL FRÖKEN E.



jemte afskriften af ett poem, som hon begärt



af författaren.




____





Poeten ej nekar hvad Gracen begär —

Hvad vore han, henne förutan?

Det är ju af henne allena han lär

Att stämma den klingande lutan?





När han i en jungfrubur, kärlig och glad,

Bland bågar och zittror sig smyger,

Han är Chrysaliden på blommornas blad,

Som sedan mot rymderna flyger.





Re’n sväfvar han högt öfver himlar och jord,

Och följes och hejdas af ingen ...

Men, hviska de Sköna ett allmaktens ord,

Så hvilar han genast på vingen;





Och kommer tillbaka så lätt och gesvind,

Att kryssa bland zittror och bågar

Och sveda sin vinge, ibland på en kind,

Ibland på ett öga, som lågar.





Då fatta de ömma behagen sin vän,

Med händer som smeka och hela —

Och fröjdas, när sommarens fågel igen

Begynner att qvickna och spela.





Han spelar och sjunger, än hjeltars beröm,

Än hjertats och ömhetens lagar,

Och hoppets förtjusning och sällhetens dröm

Och ungdomens flyktiga dagar.





Om lyckan och äran ej söka hans lund,

Skall han deras saknad ej röna,

Ty ljufvare lön är en leende munn,

En lifvande blick, af de Sköna.





________





TILL LINA,



med en blomsterqvast.




____





Tag, Lina! dessa små, som våga

Att likna dig till hy och drägt.

Ej deras hemort efterfråga —

Nog af: de äro med dig slägt.





Ja, hvarje blomma är din frände:

Ty tryck dem alla till din barm!

Helt visst, om blommor afund kände,

De skulle vissna der af harm.





Ja snart, ej hvita mer och röda,

De luta sina hufvuden,

Och dufna bort och blifva döda,

Då du är hvit och blommig än.





Dock sälla de! Säll den, som ginge

På samma sätt från verlden bort!

Ack blommor! att jag dela finge

Ett lif så sällt — om än så kort!





________





TILL LINA,



med ett stycke bomullsflor.




____





Du lyckliga bomull, som oskuld betror

Att vårda de unga behagen!

Dig kärleken spinner till finaste flor,

Att narra dem omärkt i dagen.





Men du, som med dem blir så nära bekant,

Du säger ej hvad du får skåda;

Du skyndar, som krage, att gömma så grannt

Hvad du, som ett flor, bör förråda.





Du liknar den mur, som, i heliga hvalf,

Bevarar Vestaliska tärnor:

Dit hinner den spejande dagblicken half —

Ej hinna de nattliga stjernor.





Men länge kring muren skall riddaren gå,

Och ohörd och suckande prisa

De okända Nunnor derinne, som få

Ej ens genom gallret sig visa.





Och länge skall älskaren smäkta så varm,

Förrän han törs tro, att han röjer

Ett hjerta, som småningom skönhetens barm

Till kärlekens altare höjer!





Men när, af Förtjuserskan vinkad till lifs,

Till målet och segren han länder,

Och kysser den lönande handen, som trifs

Emellan hans bedjande händer;





Du lyckliga bomull, som oskuld betror

Att vårda de unga behagen!

Ack! göm dem ännu, göm i tredubbelt flor

De heliga, blyga behagen!





________





TILL DORA,



i anledning af en sminkburk.




____





Ros och lilja, vackra äro båda

Af de färgor, som naturen böd —

Vackra Dora! Hvarför vill du skåda

Rosen hellre hvit och liljan röd?





Hvarför vill du, i naturens dalar,

Bli den blomma, utan lukt och lif,

Som, till flärdens köpta tidsfördrif,

Låtsar växa i de rikas salar?





Icke dig — jag ser din tafla blott:

Skickligt målad, hon i ögat sticker;

Men din lott är granna taflors lott,

Att det vackraste får heta smicker.





Nej, min Dora! låt dig ej bedras!

Konstens ljufva lögner snart försvinna;

Sanningen är menlöshetens Grace,

Följeslagerska och vårdarinna.





Mindre retande, men mera skön,

Hon behagens eterneller danar;

Hon den mirten ger, till dygdens lön,

Som det oskuldsfulla hjertat anar.





På din kind, ditt änne, der ännu

Frid och oskuld leende sig spegla,

Läser jag din själ — Säg! ville du

Detta öppna himmels-bref försegla?





Räds, att, när det bryts, om några år,

Af den obestuckna spejarn Tiden,

Ångren blott i skrynkans fållar står —

Borta äro oskulden och friden!





Nej! var täck, var skön — men utan svek!

Fråga källan, fråga spegeln gerna;

Var, i stadens sus och bygdens lek,

Ömsom Fröjas, ömsom Floras tärna!





Härma näktergalens lena drill;

Stjäl dig blommor från din broder Våren,

Dansa som ett vestan, om du vill,

Följd af hundra fjärilar i spåren!





O! men skym ej dessa klara drag,

Oskuldens och känslans vedermälen,

Som, i hvarje oförstäldt behag,

Visa oss en transparent af själen!





Jag vill se ditt hjerta — Jag det ser,

När naturen sjelf dess skiftning teknar,

På ett fält, som töcknas eller ler —

På en kind, som rodnar eller bleknar.





Jag vill tro ditt hjerta — Jag det tror,

När jag vet, förvissad och betagen,

Att hvar känsla, som derinne bor,

Hvarken söker eller fruktar dagen.





Gif ditt smink till Gumman! — Hennes ro

Må det bli, att, ur en månskensvilla,

Mysa åt de höfliga, som tro,

Att Guds gamla sol står ännu stilla!





Du kan synas hvad du är — och då

Är du skön och älskvärd nog, min Dora! —

Tro, att intet se’n bör återstå

Till att vinna eller att förlora.





Du kan äga af dig sjelf den rätt,

Att på hjertat blomsterbojan trycka;

Af dig sjelf — och ej af en toilett —

Ditt behag, din seger och din lycka!





________





GUMMANS RÅD.




____





Du Flicka, som dansar på blommor, och tror,

Att vägen skall alltid bli sådan!

Tag mot några råd af din erfarna mor,

Förrän du blir vis utaf vådan.

Nog ser jag du kan båd’ katches och gavott,

Och myser så slug i din näpna kapott;

Dock ville jag se, hur du läxan förstod,

Som lärde: var glädtig och blygsam och god —

Ty vara det rätt,

Min Flicka! det har sina sidor.





Min Flicka! var glad — men i nöjenas dans

Låt ärbarhet anföra ringen;

Det glädtiga suset är älskligt, med sans,

Men urväder älskas af ingen.

Att aldrig ha roligt, der allvare rår,

Och hålla konselj uti vinklar och vrår,

Och koxa kring laget och tassla i mjugg,

Och blott öppna munnen till skratt eller hugg —

Det vittnar helt visst

Om lyten i hjerna och hjerta.





Min Flicka! var blygsam — men icke så blyg,

Som vore hvart öga dig vådligt!

Låt rodnaden skrifva ditt oskulds-betyg

Beskedligt, men icke gunådligt!

Ty göra åt roliga gossar grimace,

Och skutta på dörr’n för en halfqväden fras,

Är tillgjordt, min vän! eller ock ser det ut,

Som skulle du ej töras höra till slut —

Nog tro de ändå,

Att du är en dotter af Eva.





Min Flicka! var god — men dig stålsätt ibland

Mot älskarens suckar och eder!

Besvara ej genast hans tryckande hand,

Och bönhör ej strax, då han beder!

Hvad du ger till skänks, det värderar han minst,

Och bortkastar ofta en lättfången vinst:

Nej! låt honom komma och låt honom gå;

Han kommer nog åter på slutet ändå —

Och, kommer han ej,

Så låtsa ej om, att han saknas!





________





FANTASI.




____





Jag tränges ej bland dem, som der i branten stoja

För ära och för gull!

Jag har en vän — jag får en maka och en koja,

Och tårar på min mull!





Att, gömd för verldens blick, men kär för mina kära,

Åt nyttan ge en skärf:

Det vare allt mitt gull, det vare all min ära,

Och lifvets alla värf!





I någon stilla nejd kanhända tjället röjes,

Der jag får andas fritt —

I något stilla bröst kanhända hjertat höjes,

Som klappar emot mitt!





Hvar klappar det? O hvar? ... Hvar går den Huld-

gudinna,

Vid hvilkens trogna hand

Min hand skall kedja sig och mina dar förrinna

På dödlighetens strand?





Hvar andas tjuserskan? Hvar dväljs den englablida,

I hoppets fjerrglas sedd,

Som, utmed tidens elf, skall vandra vid min sida,

Ledsagande och ledd?





Månn ej ett stilla moln på hennes panna simmar,

Ett morgonrodna’ns moln?

Månn ej i hennes blick en perldagg ofta glimmar,

Likt den i blomsterskåln?





Månn icke hennes kind, af helsan endast sminkad,

Med rosens purpur stänks?

Månn icke hennes själ, af månen ofta vinkad,

I ljufva känslor dränks?





Öm utan veklighet, och glädtig utan yra,

Och utan anspråk vis,

Månn icke någon gång hon lyssnat till min lyra? —

Ack! blefve hon dess pris!





Ack! blefve hon dess pris! För henne vill jag sjunga,

För henne blomster strö,

För henne utan knot fördraga dagens tunga,

För henne gerna dö!





________





SVÄRMERI.




____





Hvem är du, o Tärna!

Mot hvilken så gerna

Jag räcker min famn?

Som lofvar — och sviker,

Och vinkar — och viker!

Hvad har du för namn?

Du ofta besjungna,

Som kommer att lugna

Mitt stormiga hjerta

I sällhetens hamn!





Kom, Sångmö, att röra

Min harpa och höra

Min landtliga sång!

Kom, Engel, att skydda

Min bortgömda hydda

Från oro och tvång!

Kom, blyga och blida,

Och gå vid min sida,

När natten förvillar

Min ensliga gång!





När sorgen mig sårar,

Med blandade tårar

Förljufvar du den;

När lyckan mig söker,

Du delar och öker

Dess fröjd för din vän;

När qvalen och åren

Mig böja mot båren,

Du kysser mig sakta

Till lifvet igen!





O fly ej! O bida!

Se timmarna lida,

Och solen begrafs!

O skänk mig ett möte,

Så huld åt mitt sköte

I drömmen du gafs!

Du nalkas — jag lyssnar:

Du talar — jag tystnar:

Din gång är Sefirens,

Din röst en Serafs.





Men — flyktiga flamma! —

Du var ej densamma,

Som log i min famn —

Än frågar jag häckar

Och klippor och bäckar:

Hvad har du för namn?

Du ofta besjungna,

Som kommer att lugna

Mitt stormiga hjerta

I sällhetens hamn!





________





ROMANCE



på en air i Haydns årstider.




____





En bygdens tärna, sjutton år

Och blommande och skön,

Förnäma sprättars anbud får,

Men hör ej deras bön.

Med gods och gull och perleskrud

De locka henne ej;

När hundra sucka: ”blif min brud!”

Hon svarar hundra Nej.





Hon är så god, hon ömt och godt

Om alla menskor tror,

Men hennes hjerta klappar blott

Af kärlek för en mor.

Att, flitig, lydig, glad och from,

Förljufva hennes lopp —

Se der dess ro, dess rikedom,

Dess ära och dess hopp!





Kom så, förutan gull och skrud,

En yngling känslofull,

Och sade: ”vill du bli min brud

Förutan skrud och gull?





Jag vill bli sonen åt din mor,

Om du mig håller kär;

Min hydda är ej grann och stor,

Men vänner trifvas der.”





Och flickans kind i purpurbrand

Sitt blyga ja har sagt,

Och flickans hand i gossens hand

Har modren redan lagt.

Nu sjunger han uti sitt tjäll

Med moder och med brud:

”Den dygdige är rik och säll

Förutan gull och skrud.”





________





CHARADER TILL JULIE.




____





Jag sade fordom, lugn och fri:

”Mitt Hela är mitt Andra bara,”

Men lugn och frihet var förbi,

När af din sköna blick, Julie!

Jag dömdes att mitt Första vara.





Hur ofta, på mitt Första höjd,

Jag såg i framtids-perspektivet,

Och spådde glad och trodde nöjd,

Att du mig följde genom lifvet!

Hur ofta jag mitt Andra lagt

Till allt hvad nånsin vackrast heter

Bland vackra Franska epitheter —

Och dock om dig för litet sagt!

Men ack! mitt Tredje snart skall fela,

Om med behagens envåldsmakt

Du längre pröfva näns mitt Hela.





Du renaste, skönaste Andra i verlden!

Du skulle dock blifva det Första med mig!

Och nu — hvad är högheten, lyckan och flärden?

Jag säger förtjusad mitt Hela till dig.





Ditt Första med blyga behag

För mig i ditt Hela du döljer,

Till dess i min hydda du höljer

Vårt bord med det Andra en dag.





Åt året det bättre skall bli;

Men nu, då mitt Första är inne,

Mitt hjertliga Andra du finne

Så godt som mitt Hela, Julie!





________





HYMENÉ,



vid



C. P. HAGBERGS och ERICA HISINGS bröllop.




____





Jag är lycklig, jag är ung,

Kärlek vill jag sjunga;

Sjungen Kärlek, hjertats Kung,

Lyckliga och unga!

Innan åldren, tung och vis,

Kommer med besvären,

Sjungen i förenadt pris

Våren och Cytheren!





Helsen, vid min lyras slag,

Dem, som med hvarandra

Hand i hand, från denna dag,

Genom lifvet vandra:

Ynglingen, hvars tro är värd

Flickans tro i döden —

Önsken dem en lycklig färd

Genom lifvets öden!





Han, i nyttans tunga spår

Sträfvande och trägen,

Skall gå fram, der mödan sår

Tistlar öfver vägen,





Bära lugn, vid andras väl,

Sina pligters börda

Och med samma lugna själ

Verldens otack skörda.





Hon, i Gratiens lätta gång,

Skall vid sidan sväfva

Och med lek och dans och sång

Alla sorger häfva,

Göra vägen lätt och kort,

Och så ofta stanna

För att torka svetten bort

Från den tröttes panna.





Han skall, på en vådlig höjd

Ställd i ryktets dager,

Ofta böta hjertats fröjd

Åt sitt snilles lager, —

Vaka för ett namn, att se’n

Afundas och äras

Och, lik midnattslampans sken,

Lysa och förtäras.





Hon i huslighetens krets

Skall sig ärad tycka —

Med sin Makes lof tillfreds,

Lycklig af hans lycka.





Nöjd och treflig på sin plats,

Skall hon ej förtryta,

Om hans tjäll i ett palats

Aldrig sig skall byta.





Han skall vara, hvart det bär,

Billig, men ej blödig,

Anse, då han Rätt begär,

Nåden öfverflödig.

Han skall äga kraft och mod

Att för sanning strida,

Hellre våga gods och blod,

Än förtrycket lida.





Hon skall vara from och huld

Och, med blödigt sinne,

Plåna orättvisans skuld

Evigt ur sitt minne.

När ej agget henne spar,

När betrycket sårar,

Skall hon äga till försvar

Tålamod — och tårar.





Han skall, skyddande och stark,

Leda jemt sin kära,

Henne på en ojemn mark

Uti famnen bära,





Aldrig bli för vis och lärd

Och, af litet joller,

Litet prål och litet flärd,

Göra protokoller.





Hon, på gamla verldens sätt,

Skall hans drägt bereda,

Laga till hans bästa rätt

Och hans hvila freda.

Liksom rankan kring sitt stöd

Trygg och trogen lindas,

Skall hon uti lust och nöd

Vid hans hjerta bindas.





Så skall Makars trohet bli

Fast och ljuf till döden,

Deras färd ett lustparti

Genom lifvets öden!

Så skall glädjen hvar minut

Vandringen försköna,

Så skall friden, vid dess slut,

Mödorna belöna!





________





VAGGSÅNG.




____





Sof i ro, du lilla!

Sof på Mammas arm!

Slumra in så stilla

Mot din Mammas barm!

Intet buller skall dig väcka,

Ingen oro dig förskräcka —

Sof i ro, du lilla!

Undan verldens villa,

Bryderi och larm!





Slumra trygg, du snälla,

Som ditt öga slöt!

Mamma skall ej fälla

Lillan ur sitt sköt.

Mamma slumrar ej, ty Mamma

Hon är sjelf båd’ vakt och amma —

Slumra trygg, du snälla,

Menlösa och sälla,

Slumra trygg och söt!





Dröm i ljuflig dvala,

(Säg mig drömmen se’n!)

Hur du skall betala

Mammas vård igen!

Dröm om många glada dagar,

Som du åt din Mamma lagar —

Dröm i ljuflig dvala,

Hur Guds englar tala

Med sin lilla vän!





Mammas enda nöje!

Blomma för dess hopp!

Lif och trefnad dröje

I din sköna knopp!

Mammas nöje är att sakta

I din slummer dig betrakta —

Mammas enda nöje

Är ditt oskuldslöje,

När du vaknar opp.





Sof i ro, du lilla!

Sof på Mammas arm!

Slumra in så stilla

Mot din Mammas barm!

Lyckligt lång är ännu färden

Fram till sorgerna i verlden.

Sof i ro, du lilla!

Undan verldens villa,

Bryderi och larm!





________





PROLOG



till



Grefve N. A. CRONSTEDTS och dess Grefvinnas



silfverbröllop.




____





Hviften, Kärleksgudar!

Än i högtidsskrudar

Facklans silfverglans —

Sjungen, och med glädjen,

Med behagen kedjen

Än en bröllopsdans.





J som harpan rören!

På dess strängar fören

Hjertats toner fram —

J som kransen binden!

Eterneller linden

Kring dess mirtenstam.





Och om, med hjertats språk, din stämma någon

gång

Till något hjerta gick — höj, Skaldmö! än en sång.

Sjelf tidens dömda rof, besjung hvad tiden vördar —

Sjung ömma makars tro och trogna makars lön,

Som, skön i hoppets stund, i mogna’ns dubbelt skön,

Har vårens blommor qvar ännu åt höstens skördar.





O känslans allmaktsbud! Naturens gudaröst!

Hur talar du ej högt i hvarje ädelt bröst!

Förgäfves ynglingen på nyttans bana sträfvar

För vinsten af ett gull, för äran af ett namn;

Bland faror och besvär han fram åt målet bäfvar;

Han hinner det kanske — men hjertat honom jäfvar,

Ty hjertat är dock tomt i sjelfva lyckans famn,

Om ej en annan famn, vid målet till hans möte,

Af hoppets halfblick sedd och helsande och huld,

Kring mödans törnekrans sin lena mirten slöte,

Uti bekymrens sår sin stilla balsam göte,

Vid verldens tacklöshet betalte verldens skuld.

Nu först blef banan ljus och ledigare loppet,

Och hjertat lugnare, ju varmare det slog

För engeln, som så skön på afstånd redan log

Och höll en lofvad krans åt det förtrogna hoppet.

Nu höjer sig hans själ — nu, mäktig som en gud,

Och döf för villans röst och veklighetens bud,

Bland mödor segrande, bland faror trygg, han

ljungar.

Begär han titlars prång och ryktens smickerljud?

Begär han verldens gull och nåden af dess Kungar? —

En lön han blott begär: den lönen ger en brud.

Med öm och huldrik hand den krona hon bereder,

Af dygden dyrt förtjent, af känslan ömt begärd,

Som åt den trogne räcks med oförvissnad heder,

Då han för hennes fot troféen lägger neder,

Och säger, ädelt stolt: jag är ditt hjerta värd;

Och hon, förtjuserskan, den blödiga, den blyga,

Hon ej fördröja skall hans lön med konstlad flärd:

Tyst ur en tårad blick skall hjertats helsning smyga,

En älsklings trogna bröst elektriskt genomflyga,

Och hviska, och förstås: du är mitt hjerta värd.





Tänd, Hymens milde Gud! tänd upp din klara

fackla!

Re’n flammar altaret, af vårens blommor krönt,

Re’n sjunker hand i hand. Förtroligen och skönt,

Bland hymners jubelsång, bland eder som ej vackla,

Re’n klappar bröst mot bröst, belönande och lönt.





Ljus öfver jordens natt! ljus öfver detta töcken

Af känslans lidelser och tankens irringar,

Som göt sig, kallt och tungt, kring lifvets korta dar!

Säll menskan! — Icke mer, en pilgrim i dess öcken,

Med sorgbetungad blick och tistelsårad fot,

Hon snafvar, suckande, ett okändt mål emot.

Ej mer på mödans stig af mödans lön förlåten,

Ej mer på farans stig ledd utaf ingen vän,

Hon trampar tunga fjät — och ingen jemnar stråten,

Hon bergar tårars skörd — och ingen hämmar gråten,

Hon bergar lyckans skörd — och ingen delar den.

Hon blir den vandrare, hvars fotspår stilla skrida

På banan, som, fördelt emellan ondt och godt,

Ej alltid blommor bar — men ock ej törnen blott:

Han mäter ej sin väg af njuta eller lida —

Den väg blir alltid lätt, som vid den trognas sida

Får vandras hand i hand, att möta hvarje lott.





Lycksaliga förbund, i hvilket hjertan bindas!

Med hvarje glädjevinst, med hvarje olycksslag

Du knytes fastare och ljufvare hvar dag.

När kringom ekens stam den hulda rankan lindas,

Behagen styrka få och styrkan får behag.

De lycklige! der de, med armen om hvarandra,

Med säkra, glada fjät bland alla skiften vandra,

Ej rör dem åskans vigg, ej stör dem stormens röst,

Ej når dem tidens glaf — de säga tryggt till tiden:

Du kan förstöra allt — men icke samvetsfriden;

Du kan förvandla allt — men ej två trogna bröst.

Och hvem är sällast: den, som stödjes, eller stödjer?

Säll han, hvars trogna hand de tistlar undanrödjer,

Som hota hennes fot på vägen, der de gå!

Säll hon, hvars lena hand de blommor glädtigt

plockar,

Som stå vid vägens rand, dem flätar i hans lockar,

Dem passar på hans bröst! — Ack! sälle båda två!

För dem ej hjertat mer ett tyst bekymmer äger,

En önskning, ett begär, som icke tungan säger,

Ett halfröjdt förbehåll, som misstron undanstjäl;

Ty bergas glädjens skörd, förrän den vissna hunnit,

Och smärtan lekes bort, förrän dess tårar runnit,

Och hoppets himlarymd, der molnena försvunnit,

Blir klar, som deras blick, och blid, som deras själ.





Är icke deras tjäll ett sökt, ett heligt tempel,

Som, obestormadt än, på flärdens strand står qvar,

Der de förtrogna två, dem Himlen tecknat har

Med glädjens insegel och med behagens stämpel,

Bevaka offrets kall med dygdernas exempel,

Bereda hjertans lugn med hjertats gudasvar?

Dit går den lycklige — och lär sig att värdera

Det glada lifvets lott och värdigt njuta den;

Dit den olycklige — och suckar icke mera,

Och hoppet flämtar upp inom hans bröst igen.

Den gamle längtar dit — och stegen bli ej tunga:

Han hvilar der så trygg — nej! der sin ålderdom

Han glömmer gerna blott, och leker med de unga,

Som skämta der och le och dansa om och sjunga

I samma sälla hägn, i samma helgedom.

Der stämmer harpan upp den silfverklara klangen:

Der ljuder skaldens sång från flickans rosenmunn —

Förvist till flärdens hem är högheten och rangen:

Men dygden, vänskapen och glädjen och talangen

Bli qvar och famnas om i broderligt förbund.





Frid åt ett jordiskt tjäll, der himlen redan börjas!

Frid åt de sälla två, som i dess hägnad bo,

Och styra der sin verld och söka der sin ro!

Af dem en flyktad tid med ånger ej skall sörjas,

Af dem en osedd tid med oro ej skall spörjas:

De på en mild Försyn — och på hvarandra tro.

Kring dem, kring deras fjät, de godas englar vaka,

För dem, till höjden gå de godas böner opp;

Med lugn, med tröstligt lugn, en hvar af dem

tillbaka

Skall skåda, tacksamt rörd, på ett fullbordadt lopp,

Och trycka vännens hand, och se till Gud med hopp,

Och säga: hvar går jag — går jag utan min maka?





Lycksaliga förbund af dygder och behag!

De afundsvärda Två! — Hvem är som icke känner,

Och icke vördar dem, i dessa enkla drag?

Min lyras ton dör bort i obemärkta slag:

Med varma önskningar dem hyllen, ädle Vänner!

Dem helsen med er sång, J Tärnor och J Svenner!

Och reden till för dem en jubelfest i dag!

Med hymner, lek och dans, de ömma Makar fägnen,

Som seklets fjerndel täljt uti hvarandras famn!

Förkunnen deras tro, välsignen deras namn,

Och friska blomster strön, och rena offer egnen!





Hviften, Kärleksgudar!

Än i högtidsskrudar

Facklans silfverglans —

Sjungen, och med glädjen,

Med behagen kedjen

Än en bröllopsdans.





J som harpan rören!

På dess strängar fören

Hjertats toner fram —

J som kransen binden!

Eterneller linden

Kring dess mirtenstam.





________





HUSLIG SÄLLHET.



imitation från The Seasons af Thomson.




____





Endaste lycka, sällaste lott af alla på jorden,

Lyckliga Makars lott, dem blida stjernor förena,

Ena till hjertan och öden och väsen, innerligt, evigt!

Menniskobuds för själen främmande, nyckfulla

stadgar

Känna de ej, behöfva de ej. Vår moder Naturen

Sjelf, med huldrik försorg, till sköna, eviga samljud

Tonerna gaf åt älskande bröst, och med Harmoniens

Rosende band slöt om de sväfvande yra begären,

Som förlikte sig der, och blefvo Kärlekar alla.

Men, af behagen ammad, och ledd af inbördes

aktning,

Sympatiens dotter, den mildare Vänskapen, virar

Vishetens oupplösliga ked kring rosende bandet.

Här, med förtroliga blickar, med stilla tryckande

händer,

Talar Ömheten, och förstår, den lifliga känslans

Outsägliga språk. Ännu ej yppad af orden,

Önskningen möts af huldhetens förekommande om-

sorg,

Viljorna smälta ihop, och kärleken lefver af kärlek.





Låt en barbar, då han den sköna, gråtande flickan,

Såld af en sniken far, till offeraltaret släpat,

Tälja i fruktan långsamma dar och rolösa nätter;

Han har sitt öde förskyllt. Låt Österns fräcka tyranner

Stänga från dagens ljus, till rof åt brånadens vilda,

Obesvarade lust, vår lefnads englar, och sköfla

Skrämda slafvinnors kränkta behag, till vämjelig

mätthet!

Friheten blott, i älskande bröst, ger kärleken värde,

Böjelsen helgd och pligten behag. Med växande tillit

Sluta de sig till hvarann, beslägtade lediga hjertan,

Blifva de allt för hvarann, i jemn och lika förtjusning,

Utan fruktan och ledsnadens qval. O säg, hvad är

verlden,

Verlden för dem, och allt dess tvång, dess glitter

och all dess

Larmande, toma lust? Ty allt hvad bildningen diktar

Ädelt och högt, allt skönt, allt godt som hjertat sig

önskar,

Famna de om i hvarann. Men öfver skönhet i värde

Är denna själ, denna blick, som själen skiner igenom,

Klaraste spegeln af allt hvad sällskapsresan för-

ljufvar,

Godhet och sanning och vettets behag och oskuldens

glädje:

Rikaste skänker af Allfadrens hand åt dygdiga makar.





Se, medlertid från kärligt sammanväxande

stammar

Skjuter så mången telning fram. På blommande

stänglar

Dageligdags en knopp springer ut, som skiftande

röjer

Fadrens adliga dyrd och Modrens lockande fägring.

Hastigt ur sinnenas dröm den späda menniskoanden,

Undersam, girig på vett, spritter upp, och famlar

förlägen

Efter ett ledande ljus i tankens skymlande gryning.

Ljufliga kall! att nu, med undervisande joller,

Lekande allvar, veckla den vaknade själen ur lindan,

Utstaka sanningens väg för känslans gång och be-

greppets

Osäkra blick, och träget och ömt i menlösa hjertat

Nedlägga frön till ädla beslut och framtida dygder!





O hvilken fröjd förunnad åt Er, J sälla på jorden!

O huru skön, huru hög, huru namnlös! O huru ofta

Tåren i ögat står, och hjertat häfves i barmen,

Svällande, öfverfullt, och brister i tacksamma

suckar! —

Måttelig lycka, och smak utan prål, begär utan yra,

Trefnad och flit och lätta bestyrs förnöjliga vexling,

Helsa och hopp, och en bok och en vän — och glöm-

ska för verlden,





Stigande dygd och samvetets frid och Himmelens

bifall.

Sådan är lyckliga makars lott. Så fly deras dagar

Sakta sin kos. Hvar tid af årets hvälfvande tider,

Som i beständiga rastlösa kretsar omlöpa jorden,

Helsar dem fryntlig och blid. Men Våren hvilar sin

vinge

I deras tjäll, och glömmer sig qvar, och på deras

hjessa

Fäster en rosenkrans af oförvissnelig skönhet. —

Ändtligen, när, på lifvets långa och leende vårdag,

Aftonen kommer vänlig och klar, o! då, efter mången

Återlefvande fröjd och mången hjertelig hågkomst,

Kärare, dyrare för hvarann, de slumra tillsammans

På sin fredliga bädd, och bådas älskande själar

Famnade fly till Dygdens och Kärlekens eviga

Upphof.





________





SJÖMANNEN.




____





Ut på dina slätter,

Haf! du djupa!

Vill jag hän, och sätter

Ut från land —

Vill jag, der de branta

Vågor stupa,

Söka obekanta

Öars strand.





Det blef sig så likt och så qvalmigt, att vara

Der längre på näset

Och leka med lammen och sola sig bara

Och slumra i gräset

Och väckas af sorlande bäckar och svalkas

Af smekande vindar

Och binda buketter af rosor och skalkas

I skuggan af lindar — —





Jag dig öfvergifver,

Blomsterkulle!

Och med rastlös ifver

Ut jag styr.

Öppen är min bana —

Flyg, min julle!

Att kring rymden spana

Äfventyr.





Der fladdrade Amor, den Cypriska fjäril,

På sommarens flägtar,

Och böd mig att dricka ur blommornas käril

En söfvande nektar.

Så kommo Herdinnor och sjöngo, och drogo

Förtrollande ringar

Omkring mig af löften, som flögo och dogo

På fjärilens vingar — —





Lyftadt är mitt ankar,

Frisk är hågen;

Öfver skär och bankar

Seglen fly.

Lustigt är att gunga

Fram på vågen,

Höra stormen sjunga,

Svallet gny.





________





ELEGISKA OCH RELIGIÖSA ÄMNEN.




________





HÖSTEN.



Till Selly.




____





Den gröna,

Den sköna,

Den lekande våren

Förflyger.

Den gula,

Den fula

September i spåren

Sig smyger.

Ack! Sommarens dagar de väntades långa;

Och voro så korta.

De lofvades många;

Dock äro de borta.

Selly! Selly! ser du molnet der?

Vintrens drifva det i skötet bär.





Vi logo,

Vi togo

Oss blommor — och qvalen

De veko.

Jag spelte,

Du delte

Min glädje — och dalen

Gaf echo.

Ack! Sångaren suckar, och fåfängt besvärjer

De bleknande ängar.

Ej rosen har färger,

Ej lyran har strängar.

Selly! Selly! fåglen, fri och snar,

Bort till Södern med sin maka far.





När solen

Vid polen

Förklarad är gången

Ur skyar;

Tillbaka

Med maka

Han kommer och sången

Förnyar.

Ack! Skaldens och Skönhetens blomsterlif ödes,

Fast vattnadt med tårar.

Ej åter det födes

Med nyfödda vårar.

Selly! Selly! en gång, och ej mer,

Lifvets sköna Maj emot oss ler.





________





ENSLINGEN.




____





Yra nöjen! faren väl,

Tysta skuggor! sägen,

Om j för en jagad själ

Än en fristad ägen?





När mig lyckan går förbi

Och ej mera känner,

Trogna skuggor! ären j

Ännu mina vänner.





Gömmen mig i eder famn,

Gömmen grannt derinne

Mina dagar och mitt namn

Och min ungdoms minne!





I en verld, så kall och tom,

Intet är att vinna:

Lären mig en rikedom

Hos mig sjelf att finna!





Lären mig att blifva god,

Ej att lycklig blifva,

Och mitt bröst till tålamod,

Mer än glädje, lifva!





Nöjd med ödenas beslut

Om min lefnads gåta —

Hvad jag ej kan reda ut,

Må jag ej begråta!





Främmande med flärdens dån,

Med sig sjelf förtroligt,

Må mitt hjerta, här i vrån,

Klappa nöjdt och roligt!





Må jag sjunga här i ro

Den förlänta stunden,

Liksom fåglen i sitt bo,

Inskränkt, men ej bunden!





Ingen mäktig Sångens Gud

Till min lyra lyssne!

Sänke hon då strax sitt ljud,

Sänke hon och tystne!





Men om någon oskuldsvän,

Någon bygdens tärna

Hör min röst, och känner den,

Höre hon mig gerna!





Läre hon min enkla sång,

Och, bland systrars skara,

Låte echo någon gång

På dess toner svara!





________





FÖRSAKELSEN.




____





Viens, je me livre à toi, douce melancholie!

Delille,





Vinka, glädje, vanskligt trofast!

Flyktiga Nomad! i verlden

Slår du upp ditt tält ibland:

Men der blef du aldrig bofast,

Alltid färdas du, och färden

Bär till obekanta land.





Äfven jag böds in i tältet,

Tömde glädtigt nektarskålen,

Utan fruktan att bedras:

Likväl står jag nu på fältet,

Utan skugga emot strålen,

Utan värn mot stormens ras!





Sällheternas minnen smärta,

Sällheternas hopp bedraga,

Deras njutning är en dröm —

Säg mig, du som har ett hjerta!

Måste icke menskan klaga,

Att dess själ blef god och öm?





Undan flärden eller döden,

Hvarför mäktar hon ej berga

Något dyrbart föremål?

Hvarför, mot de grymma öden,

Som dess skörd i brodden härja,

Har hon ej ett bröst af stål?





Hvarför, lik den lätta slupen,

Än på svällda vågors bränning,

Än i afgrundernas famn,

Skall hon vräka öfver djupen,

Utan ledning, utan känning

Af en efterlängtad hamn?...





Jo! min hamn, mitt mål jag känner —

Hamnen i den stilla grafven,

Målet på dess andra strand —

Stilla sorger, mina vänner!

J mig lotsen öfver hafven

Till ett lyckligare land.





Vandren gerna vid min sida,

Kommen att min själ fullkomna

Under pröfningarnas år!

Härligare skall jag strida,

Roligare skall jag somna,

När min aftontimma slår.





Menskan klagar, då hon lider,

Men hon höjes, hon förkofras,

Hon blir god och känslofull.

Heta äro qvalens strider,

Men den ädla malmen sofras

Genom elden, och blir gull.





Mellan ömma sorger sliten,

Lyckans råd hon ej behöfver

För att tänka sannt och stort.

Mer och mer blir jorden liten,

Himlen klarnar upp deröfver,

Lidandet är himlens port.





Som, vid höstens början, dagen,

Skönare än alla vårar,

Ljusnar fram bland milda regn,

Så, af himmelsk kraft betagen,

Småler själen genom tårar,

I den stilla sorgens hägn.





Fast ej middagssolen blänker,

Helsar likväl aftonstrålen,

Vänligt leende och klar —

Medan hjertat tacksamt tänker

På de dyra föremålen,

Som det ännu äger qvar.





Mera talrika, men smärre,

Mera spridda, mindre njutna,

Medan dagen strålar än —

Bli de större, bli de färre,

Tätare till hjertat slutna

Mot den skumma aftonen.





Vänskap, vishet, väna luta,

Som bland sorger vägen banen!

Tåld och nöjd i ert förbund,

Skall jag rätt min lefnad njuta,

Skall jag, sjungande som svanen,

Möta min förvandlings-stund!





________





HEMSJUKAN.




____





Hvart stiger din suck, o mitt klappande bröst?

Hvar höres, o bedjande hjerta! din röst?

En främling jag står på den ödsliga strand,

Och känner en längtan,

En traktan, en trängtan —

Jag vill öfver hafvet till okända land!





I öfverflöd har jag mitt lystmäte fått

Af kunskapens träd, så på ondt, som på godt.

Jag sett, huru dagarne komma och gå:

Som bölja på bölja,

Hvarandra de följa,

Och dåft och enformigt mot stränderna slå.





De jublandes gny och de jemrandes skri

Jag hört, hur de gå hvar på sin melodi,

Den gamla, bekanta, som hvar och en kan;

Ej olika toner,

Blott variationer

Till tidsfördrif stundom den dödlige fann.





Om sommaren kläder sig jorden till brud,

Om vintren så drager hon svepningens skrud:

Så gjorde hon förr, och så gör hon i år —

Om hösten hon gråter,

Om våren hon åter

Med barnslig förnöjelse torkar sin tår.





Hon bergas och härjas, den hvälfvande jord.

De Vise der talte mång ståtliga ord

Om frihet och dygder och gyllene tid;

Sin fackla de buro

För Kungar, som svuro,

I trötthetens timmar, den eviga frid.





De talte så fordom, de tala så än;

De svuro, och svära detsamma igen.

Men idligt sig vänder det rullande klot,

Och gyllene tiden

Och eviga friden

Få der intet fäste för halkande fot.





Jag sett, hur det tillgår på jordenes ring,

Men nytt under solen jag sett ingenting.

I hundrade former är allt likadant:

Sin yta det fejar,

Men troget sig drejar

Kring samma sin axel, som det varit vant.





Inbyggarne alla på verldenes ö,

Jag vet, hur de födas, jag vet, hur de dö,

Och hur, dessemellan, de larma en stund,

En myggdans, som stimmar

I solskenets timmar,

Tills natten gör slut på båd’ strid och förbund.





Ej många de äro, mitt eländes år;

Min tid, på långt när, ej till fädernas når:

Dock hafver jag skådat mig mätt häruppå.

Det blir som det varit:

Är hvad jag förfarit,

Och summan af allt hvad jag lärt mig förstå.





Nu lägger jag neder min pelegrimsstaf,

Och ser mot det stilla, det stjernströdda haf,

Förmår ej att vända mitt öga från Er,

J strålande öar

I azurens sjöar,

Som dagens, när dagen hos oss har gått ner.





O låten mig följa de facklor j tändt!

Jag har ingen lust med den verld, som jag känt;

Jag andas ej fritt på dess qvalmiga strand;

Mig drifver en längtan,

En aningsfull trängtan —

Jag vill öfver hafvet till okända land!





________





DEN BESUTTNE.




____





Stilla dig, Öde! Mitt hjerta är stilla,

Det pressas och våndas ej mer i din hand.

Vekliga tårar jag icke skall spilla

På länkarne af dina tryckande band.

Fåfängt du sänder det ljungande hotet

Från molnbeklädd panna och jernbeklädd arm!

Du skall ej höra det hjelplösa knotet,

Som häfde min fordom försmäktande barm.





Segra du skulle; ty stort var ditt välde,

Och storm var din stämma, och thordön din gång.

Högt från det fäste, der thronen du ställde,

Du sträckte en spira, som solbanan lång.

Folken och Förstarne voro de slafvar,

Som bugande lydde hvar vink af din hand,

Berg dina murar, och haf dina grafvar,

Och jorden, all jorden, ditt kräktade land.





Och jag mig klädde i krigarens pantsar,

Och Hoppet och Ungdomen ledde min färd.

Hoppet mig viste Olympiska kransar,

Och Ungdomen hvässte ett opröfvadt svärd.

O! hvad förmådde min varmaste vilja

Emot din förstenande, hånliga köld?

Bröts ej mitt svärd, likt en omogen lilja,

Och brast ej, som dvärgsnät, min bräckliga sköld?





Tyst gick jag bort, och min åker besådde

Och byggde mitt tjäll i den skuggrika däld.

Trefnad der bodde och kärlek der rådde —

Du såg det med afund, och domen var fälld.

Floden fördränkte den lofvande grödan,

Mitt bo och mitt bohag gick upp uti rök,

Våldet tog lönen, der jag hade mödan,

Och döden och grafven det öfriga slök.





Ensam jag satt på min lyckas ruiner

Och synade lefvernets ödsliga fält.

Blekt är, som månen, det hopp dem beskiner,

Och griftvårdar endast har minnet der ställt.

Blödande satt jag på branten den skarpa,

Och såg än i djupet, än upp till det blå:

Då, likt en klang ifrån Helgonens harpa,

En stämma jag hörde. Hon talade så:





”Sök ej utom dig, hvad blott i ditt sinne

Bör sökas, och ej är af lyckan en gärd.

Skapelsen, dödlige! börjas derinne,

Af ordningens, ljusets och frihetens verld.

Mod har försakelsen ensam, och friden

Är dygdens, som, trygg i sin fridlysta krets,

Står och ser uppåt. Så står Pyramiden

Och himmelen rör med sin heliga spets.”





Talade så. Och ett sken kring mig dröjde,

Som Majstrålen lifligt, som Hesperus blidt.

Frisknande åter, min ande sig höjde,

Mitt hjerta sig vidgade, lugnadt och fritt.

Upp jag mig reste, och intog mitt välde,

Och si! när dess heliga gräns jag besteg,

Maktlöst, o Öde! din spira du fällde,

Och stormen sig lade, och thordönet teg.





Fram står en skönare jord: hon skall bära

Krystallklara källor och skuggrika träd.

Upp går en mildare sol: hon skall nära

Och bringa till mognad en ädlare säd.

Dygd heter jorden: hon ensam kan gifva

En svalkande skugga, en friskande drick.

Vishet är solen: hon ensam kan lifva

Förhoppningens skörd med sin himmelska blick.





Vishet och Dygd! jag mitt hjerta har egnat,

Mitt mod och min kraft, till er eviga tjenst.

Ej i de nejder, det guldet har regnat,

Och ej på de höjder, dem äran beglänst;

Men i den dalen, som skuggor beskydda

Åt sanningens forskning och pligternas kraf,

Der vill jag uppslå min trefliga hydda,

Och der vill jag finna min fredliga graf!





Stilla dig, Öde! ditt hot jag föraktar,

Och på dina smickrande löften ej hör,

Der från min ostörda vrå jag betraktar,

Hur du genom tiden triumfvagnen kör.

Throner du krossar med rullande hjulen,

Och skaror, som krigsfångar, följa ditt tåg,

Att på din panna, än klar och än mulen,

Sin skickelse läsa med skälfvande håg.





Jag skall gå upprätt och vända mitt öga

Mot polen, der sanningens fixstjerna står.

Läsa jag vill i min själ och det höga

Hvad Visheten skrifver och Dygden förmår;

Tills jag, befriad ur jordiska banden,

Till dig har den lyckliga vallfarten gjort,

Ljusets och frihetens hem! som åt anden

I döden upplåter din helgedomsport.





________





PÅ LEHNBERGS DÖDSDAG.




____





O du, som lyser oss, när du dig sjelf förtär,

Odödlighetens blixt, du Snillets gudaflamma!

Skall du, till jordens tröst, men utan näring der,

Förgylla blott dess moln — och slockna i desamma?

Nej! denna lågas rena glans

Skall meteoriskt ej försvinna!

Dess strålar i en helgonkrans

Omkring den Ädles namn församla sig och brinna.





De brinna kring ditt namn, du Himlens Pelegrim,

Som i en dödligs hamn så kort besökte jorden,

Och, ljuf som Gyllenhjelm, som Birger Jarl

sublim,

Vår glädjes ämne var, och är vår saknads vorden!

Evärdligt vare denna dag

En sorgens högtid kring din urna,

Och dina runors gyllne drag

Allt djupare i den med hvarje århvarf skurna!





Stäm, Leopold! stäm upp en sång, som fjerran-från

Till Svenska Talarns Vård skall verldens undran

närma;

Ställ, Rosenstein! hans bild i Snillens Pantheon

Och teckna af hans själ med dina känslors värma;

Rör lutan, Blom!vid grafvens rand,

Till Vännens lof, med blödigt sinne;

Höj, Lindelom! höj din röst, din hand,

Välsignande hans lif, hans hvila och hans minne!





Vid edra rösters ljud sitt offer glömskan spar,

Och tiden fäller ned, ur vördsam hand, sin glafven:

Min röst är vindens suck, som öfver grafven far,

Och kysser blommorna — och genast dör på grafven.

Min stämma skall ej, vådligt djerf,

I edra högre chorer blandas;

Då Snillen prisa Snillets värf,

Har jag en känsla blott, som tacksamheten andas.





Du Himmelens Profet! mitt hjertas offer tag

För hvarje gång Du väckt min ande till besinning,

Der pligten, tydd af Dig, blef lefvernets behag,

Försakelsen triumf, och vanskligheten vinning;

Der, uppenbarad utaf Dig,

Odödligheten mötte hoppet:

Ej Snillets — den var ej för mig —

Men Dygdens — vinkande med kronan efter loppet.





Än själen af din röst, lik källans friska språng,

I qvalet vederficks; än hon sig följa tyckte

En majestätlig flods ohinderliga gång,

Som qval och fröjd och allt med sig i farten ryckte;

Än bäckens fall, som i sitt lopp

Med mången blomma stranden kläder,

Dock hellre åkermannens hopp

Med frukters ymnighet och skördars mognad gläder.





Du talar — och hur skön står Helgedomens borg!

Från hydda, från palats, nu ila de, nu glömma

De yrande sitt sorl, de klagande sin sorg,

Och höra Nådens ord från dina läppar strömma.

Du ljungar — och de äro mull;

För Herrans blick, som allt förtärer,

De höga murar störta kull,

I jorden gömma sig de stolta resenärer.





Men åter, hvilken tröst! från Zion hvilket ljus

Försprider himlens moln och jordens glädje föder!

Är jord och himmel ej den samma Fadrens hus,

Der oupplösligen de gode äro bröder?

Med kärlek, tålamod och dygd,

Fullbordom, vänner! lifvets öden —

Och hvilom vid Hans milda skygd,

Med samma tillförsigt i lifvet och i döden!





Du talte — och försvann; men är ej från oss skild:

Du lefver, Ljusets Tolk! Du andas i den Lära,

Som från ditt hjerta flöt, så ursprungsren och mild

Hon kom från Ljusets Far till menskans tröst och ära.

Hon före oss till ljusets hem,

Den väg Du framgick och beredde!

Likt stjernan, som till Bethlehem,

Så vänlig och så klar, de Vises vandring ledde.





________





Vid min vän



CARL ULRIC BROOCMANS


Graf.




____





Una virtus clara œternaque habetur.





Stråle af det rena ljuset,

Som en stund, förmäld med gruset,

Bodde i en jordens hydda,

Dvaldes i en dödligs hamn!

Frälsta anda, himlaburna,

Och till himlen återflydda!

Måste jag, på denna urna,

Teckna, gråtande, ditt namn?





Du har gått!...

Men icke såsom stormen går,

Med skräck i sina ödespår,

Till straff för jordens brott —

Och ej som floden, bullersam

Och strid och större än sin strand,

Igenombryter åbons damm

Och öfversvallar plöjarns land.





Men lik den blida vestan,

Som vinter-drifvan smält;

Han bjuder barnen leka

På vårens gröna fält;

Han torkar svetten sakta

Från daga-karlens kind,

Och näktergalen spelar

Ifrån den höga lind.





Och lik den tysta bäcken,

Hvars namn blott känns af byn:

I silfvervåg han speglar

Den klara azur-skyn,

Och närer mången blomma,

Hvars vällukt och behag

Skall göra ängdens glädje

På Floras högtidsdag.





Men du göt,

Du Herrans flägt!

I Hans sköt

Din andedrägt —

Och åter orkanen

Kring nejden röt ...





Bäck! du flöt

I oceanen,

Den eviga, alltomfamnande, stora,

I hvilkens omätliga djup sig förlora

(Så Himlen befallt)





Likt höstliga löf, likt nattliga väkter,

Tider, slägter,

Allt.





Blott Dygden ej. Hög och evärdelig,

Hon trampar ej förgänglighetens stig,

Der, böjd i stoftet och bekymmerfull,

Den snikna lyckan letar efter gull,

Och dufna veklingar, med djurlig drift,

Ur blomstren suga ett narkotiskt gift.

Dess väg är brant, ty den till himlen bär:

Saktmodig, from och trygg, hon vandrar der,

En ädel pilgrim — och Sireners sång

Och åskors fall ej störa hennes gång. —

Då hjelten rubbar, i sitt segerlopp,

Naturens frid och mensklighetens hopp,

Och fåfängt släcker, med förtvifladt mod,

Odödlighetens törst i menskoblod;

Då snillet, sväfvande utom sin gräns,

Ej vet sitt mål, ej vid sin bana känns,

Och furialiskt svänger i sin hand

En fackla, som ej bådar ljus, men brand:

Si! hur i deras ljungelds-lika spår

Den stilla dygden obeundrad går,

Försonar, tröstar, bygger upp, och gör,

Att menskligheten ej hos menskan dör.

Och när, uti en feg, förderfvad tid,





Ej trifves ljus, ej andas rätt och frid,

Och våldet gifver egoismen hand,

Att allt i mörker sänka och i band:

Hvad gör den himmelska? Hon spiller ej

Sin kraft i ofruktbara suckar; nej!

I tro på en Försyn och stilla hopp

Om bättre tider — än hon lefver opp,

Och utsår, trägen, utan lof och lön,

I qvalens jord lycksalighetens frön.

Och månget frö förqväfves och förgås,

Som ibland törnen och på klippan sås;

Men månget frö ock lönar hennes ans

Med mogna skördars rikedom och glans,

Tyst växande, och ämnade till arf

Åt ouppgångna sälla tidehvarf. —

O J, som då en fridsam jord bebon,

Der rättvisan en återvunnen thron

Emellan flitens herde-hyddor ställt,

Och grödan mantlar fordna slagtningsfält!

Välsignen dem, de ädle såningsmän,

Af hvilka marken bröts! Välsignen den,

Som slumrar här i jordens tysta famn!

Måhända deras anspråkslösa namn

Ej, genom tidens brak, ert öra nå:

Men evigt deras gerningar bestå,

Och deras andar, dubbelt salige,

Med himlaglädje jordens glädje se.





________





Yngling! fullbordadt är ditt lopp. —

Der sanningens eviga dag går opp,

Och lifvets källa evärdelig qväller,

Der lönas din dygd,

Och aktar ej minnets eterneller

I nattens och dödens bygd.





Du har gått. Du var befunnen

Pröfvad och oöfvervunnen,

Verksam, tålig, trygg och trogen:

Derför gick Du hem igen: —

Jag, ej värd att med Dig följa,

Jag, för målet än ej mogen,

Måste plöja tidens bölja,

Kastas bland dess klippor än.





________





TILL H. Κ. H. PRINS OSCAR.



Dedikation af Psalmboksförslaget.




____





Allt sannt, allt skönt, i hyddan, som på thronen,

Ett genljud är från evighetens strand;

De höga chorer gå på andakts-tonen,

Som sjunga frihet, dygd och fosterland;

Och hjelten famnar, lyst af religionen,

Sin känslas urbild, — ja! med fallnad hand

I sjelfva dödens mark ett lifsträd sätter,

Lik Wasas Soneson på Lützens slätter.





Din sak är Guds: gack i ditt kall! Han sade,

Och gick med fröjd sitt höga mål emot,

Och Nordens kämpar, modige och glade,

Sin Konung följde genom dödars hot.

Sig våldets berg i vägen fåfängt lade:

De tröstade på Herran Zebaoth.

Så, fram de bröto, utan all förfäran,

Till kamp för friheten och gudaläran.





På fädrens hjelmar himlen mer ej skiner,

Och jorden gömmer deras brutna svärd.

På fordna minnens Göthiska ruiner

En kall beräkning, egoism och flärd,

Sig hafva vältat, såsom snölaviner,

Der dvergar kappkört öfver jettars verld.

Men Gud såg ner; och längre de ej välta.

Eld föll af himmelen; och de försmälta.





Och värmande från klara fästet glimmar

Ett högt behag, ett huldrikt majestät.

En dag går fram, som ordnar sina timmar

Med tjusning i den unga solens fjät,

Och sångens svan uti dess ljushaf simmar;

Och ljungelds-örnen vakar öfver det:

Och till ditt möte, Prins! en tid sig reder

Af kraft och hjerta, religion och seder.





Din är den skörd, som nit och oveld samla

I gryningsstunden af din egen tid.

Det friska Unga och det mogna Gamla

Begär din medling till en evig frid.

När meningar, likt Babels murar, ramla,

Och sekter tröttna från en fåvisk strid,

Då strålar än, från religionens panna,

Det evigt goda, saliga och sanna.





________





I MIN HUSTRUS PSALMBOK.




____





Du, som den yrande glädjen förskjuter,

Nöjd att förljufva, med stilla behag,

Mödornas timmar och hvilans minuter

Af min i hyddan försvinnande dag!

Låt mig få tro, att ditt hjerta jag fägnar,

När åt min Vän dessa bladen jag egnar.





Älskade Maka! vi äge hvarandra;

Evigt, som själen, är kärlekens band.

Trogna och trygga, vår bana vi vandra

Under den Allgodes skyddande hand;

Och, när min dödspsalm öfver oss ljuder,

Trohetens engel till lönen oss bjuder!





________





Till



STOCKHOLMS STORKYRKO-FÖRSAMLING.




Dedikation af en predikan, som på begäran hölls

och trycktes, innan författaren, nyss utnämd

till Pastor Primarius, afflyttade till sin förra

Station, för att efter två år återkomma.





____





Frid vill jag dig, o Zions Dotter! önska,

Der vördig du bland dina systrar står,

Den främsta lik af cedrarne, som grönska

I Herrans gårdar, år från år.





Frid inom dina helga murar vare,

Der Gud af fädrens munn förhärligats!

Och lycka du åt söners söner spare

I dina hyddor och palats!





Den frid, som jorden icke har att gifva,

Men dygden på sitt himla-arf bekom,

Den lycka, som skall oförvandlad blifva,

När tidens anlet skiftar om,





Jag önskar dig; och dig i handen trycker

Till minnestecken blott en ringa ting,

Men som, när stunden ur din famn mig rycker,

Dig vare som en trohetsring.





Ty — lik en främling, som, förundrad, kändes

Och valdes af en rikt begåfvad brud,

Men ropas, innan bröllopsfacklan tändes,

Från henne bort af pligtens bud;





Det ömma hjertat och den trogna handen

Dock höra henne till, hvarhelst han går,

Tills han, en fjerran dag, de sköna banden

Vid altarfoten knyta får —





Så går jag bort .... Och, kan jag dig förgäta,

Förgäten vare då min högra hand!

Jag vill din krans af Sarons blomster fläta

Med dalens liljor deribland;





Till dess jag än, bland Salems höga palmer,

Dig helsar, min trolofvade! min brud!

Och, under chorerna af Zions psalmer,

Får viga dig och mig åt Gud,





Och föra dig in på de gröna ängar,

Och till de evigt friska källors språng,

Och följa dig, vid klang af harposträngar,

Till himmelen med bön och sång!





________





SÅNG AF STOCKHOLMS PRESTERSKAP



på Reformationsfesten,


den 31 Oct. 1817.




____





Af Gud är Sanningen. Förgäfves menskor mota,

Förgäfves tända bål och höjda bilor hota

En Man, en Andans Man, som, trygg i Christi spår

Och stark i Herrans kraft, till strids mot mörkret går.





Af Gud är Kärleken. Till hugnad, ej till häpnad,

Går himla-ordets Tolk med Andans svärd beväpnad;

Allvarlig i sitt nit, men i sitt allvar mild,

Och så från brödrahat som menskofruktan skild.





I Gud är Salighet. Hvad kan oss verlden göra,

Hvad kan oss verlden ge, när Honom vi tillhöra?

Han lönen har beredd åt trogna Sändebud,

Som säga: icke oss, men Dig ske pris, o Gud!





________





SÖNDAGSMORGONEN.




____





Hör i fria rymder skalla

Helga klockors högtidsljud;

Se de fromma, dem de kalla,

Glade följa deras bud —

Följ, mitt hjerta! följ att fira

Andaktsstunden af ditt hopp!

Pekar icke templets spira

Mot den ljusa himlen opp?





Ack! hur grymt har icke tiden

Plundrat allt hvad här jag njöt?

Blott en dödens krans är vriden

Af de blommor, dem jag bröt ...

Se! der våren framgår åter,

Nya blommor jorden bär;

Men, hvad jag så ömt begråter,

Borta för mitt hjerta är!





Borta? — Nej! i dag förklarar

Himlens gensvar i min själ,

Att det goda evigt varar,

Evigt gör mitt sanna väl.

Öfver jord och himmel sträckes

Samma kärleks hulda famn,

Och den hand i stormen räckes,

Som oss för till fridens hamn.





Hjertan, dem en from bekantskap

Här i lif och död förband!

Själar, som i ljuf förvandtskap

Söken samma fadersland!

Glömmen jordens små bekymmer,

Glömmen hennes falska fröjd.

Intet moln den himmel skymmer,

Dit den trognes blick är höjd.





Låt oss gå att rösten blanda

I de frommas sång och bön,

Lifvas upp af samma anda,

Och få samma nådelön:

Kraft att verlden öfvervinna,

Ödmjukhet och tålamod,

Och, när ångrens tårar rinna,

Hjertlig tro, att Gud är god.





Hören J, hur skönt de skalla,

Andaktens förenta ljud?

Hur de trogne anbefalla

Sina vägar åt sin Gud?

Der, hvar bönens armar gerna

Fläta sig kring korsets stam,





Der, hvar hoppet tror sin stjerna,

Följer den och hinner fram!





O mitt hjerta! Gud är nära —

Öppna dig och ljufligt känn

Andan, som till dig skall bära

Kraften och hugsvalelsen!

Strålen faller från det höga,

Dimman skingrar sig och flyr,

Och, för trons upplåtna öga,

Evighetens morgon gryr!





________





LANDTMANNENS SOMMARSÅNG.




____





Med bön och sång mitt arbet sker,

Ty, när jag sjunger eller ber,

Så lätt mitt hjerta blifver,

Så glad jag plantar då och sår,

Och vet, att jag min nödtorft får

Af Gud, som växten gifver.





Uti mitt hjerta Herrans ord

Och kornet i min goda jord

Jag trogen lägger neder,

Och knäpper händren andaktsfull,

Och ej om rikedom och gull,

Men dagligt bröd jag beder.





Och har jag icke rikedom?

En Maka, sedesam och from,

Och barn, för mig så kära,

God helsa och godt samvete,

Friskt mod och muntert arbete —

Ja , Gudi vare ära!





Väl kan ock sorgen bli min lott,

Ty den, i hydda, som i slott,

Plär tidt och ofta gästa:

Men jag ej klandrar Herrans bud,

Jag vet, att dem, som älska Gud,

Allt tjenar till det bästa.





Allt står i Guds, vår Faders hand:

Han gömmer bort sin sol ibland

Och låter stormen hvina;

Men stormen Han ock näpsa kan,

Och efter oväder skall Han

Än låta solen skina.





När jag stämt upp min morgonsång,

Ej mödan gör mig dagen lång,

Ty Gud är då ej fjerran;

Och siska, lärka, näktergal,

Och fält och floder, berg och dal,

Med mig lofsjunga Herran.





Jag då ej, lik en Mammons träl,

Bekymras blott för eget väl,

Men ej om Josefs skada;

Nej! Gud Han gifve nådelig

Min granne lika godt som mig

Och göre alla glada!





Jag då, lik Boas fordomdags,

Väl unnar uslingen de ax,

Som på min åker falla;

Och gerna bär jag fram min skatt

Till Öfverheten, som är satt

Att vaka för oss alla.





Ja, Gud välsigne landsens Far,

Näst Gud vårt hopp och vårt försvar,

Med många sälla dagar!

Behöfver han en gång min arm,

Så lyder jag med trofast barm

Och går, dit Gud behagar.





Men Gud afvände fejd och strid

Och låte oss i ro och frid,

Som gode christne, trifvas!

När döden kastar oss omkull,

Vi få dock sämjas i den mull,

Det stoft, hvarom vi kifvas.





Då jag till kyrkan mig beger,

Från grafvens hög jag ofta ser

På fältens rika gröda:

Då synes mig, som Herren vill,

Att jorden väl skall hinna till

Åt lefvande och döda.





Dock blifver jag vid Guds behag:

Jag lärt att lyda Kung och Lag

Och gifva sitt åt alla;

Jag derför lefver trygg, och vet,

Att jag skall ärfva salighet,

När Gud mig helst vill kalla.





Då skall jag nöjd till fädren gå,

Och af en son mitt stoft skall få

Sitt kors på kyrkogården;

Dock, likagodt hvad vård der står:

Ett ärligt namn och vänners tår

Är bästa minnesvården.





________





DEN ALLGODE.




____





Förborgade och höga Väsen,

Som skrifvit samma allmakts-lag

För solars tidehvarf och gräsen,

Som vissna på en sommardag!

Jag ville mina tankar svinga

Till din omäteliga höjd,

Men suckar blott, i stoftet böjd:

Gud! Du är stor — och jag är ringa!





Dock ej i himlars höjd allena,

Men i hvart dygdigt bröst, Du bor.

Säll den, hvars känslor äro rena!

Säll den, som icke ser, men tror!

När, bäfvande och stum, jag dignar

I glansen af ditt majestät,

Jag i välgerningarnas fjät

Dig finner, känner och välsignar.





För ögat gömd, men hjertat nära,

Gud! Du är god och kärleksrik:

Det vet jag, och det skall mig lära

Att Dig i kärlek varda lik.

Min suck jag då med tillit sänder

Till Dig, Du Far, som allt förmår,

Som räknat mina hufvudhår

Och bär mig uppå dina händer!





Jag tror, att Du mig än förlänar

Den kraft, som höfves för mitt mål,

Den lön mitt arbete förtjenar,

Det ljus mitt svaga öga tål:

Tills en gång alla sorger stillas

Och alla löften fyllas opp,

Af Dig, som danat hjertats hopp

Och låter ej ditt verk förspillas!





________





DEN ENDA VISHETEN.




____





De visas råd jag sökte,

För kunskap hågen brann;

Mitt tvifvel sig förökte,

Men sanning jag ej fann.

Ack, usla ljus,

Som ej till målet leder,

Och går i stormen neder,

Och släcks i dödens hus!





Jag samvetslagen hörde,

Som pligten föreskref;

Mitt sinnes ro den störde,

Men viljan kraftlös blef.

Ack, usla dygd,

Som fåfängt lustan dämpar,

Och utan hugnad kämpar,

Och faller utan skygd!





Begär i hjertat svällde,

Jag allt det ljufva njöt

Af nöjen, gull och välde,

Men sällhet dock mig tröt.

Ack, usla fröjd,

Som följes, alla gånger,

Af tomhet eller ånger,

Och aldrig gör mig nöjd!





I Gud all sanning lågar,

Blott i Hans klarhets sken

Min tanke spana vågar

En kunskap, viss och ren.

Kom, helga ljus!

Dig endast Tron bereder,

Som jordens främling leder

Hem till sin Faders hus.





Af Gud det goda stammar,

Jag älskar det i Gud,

Och viljan glad hörsammar

Den evigt Mildes bud.

Kom, helga dygd!

Dig Kärlek blott bevarar;

Fullkomnar och förklarar

I själens fosterbygd.





Från Gud all glädje väller,

I Gud är salighet,

Han hjertat tillfredsställer

I tid och evighet.

Kom, helga fröjd!

Dig endast Hoppet skattar,

Förbidar och omfattar

I sälla himlars höjd.





________





OMSKRIFNING


af gamla psalmen: O Gud, o Gud så from.




____





Du, alla väsens Far! hvars nåd och allmakt lofva

Åt dina barn all god och all fullkomlig gåfva!

Låt alltid i mitt bröst en helig kärlek bo,

Ett oförvilladt hopp, en oförvandlad tro.





Gif, att med redligt nit min kallelse jag sköter,

Och ej i flärdens tjenst en dyrbar tid förnöter.

Min skatt är sinnets lugn, mitt ändamål min pligt,

Mitt vittne ofvan skyn — allt annat har ej vigt.





Mitt tal må hjertats bli, med sanning och med

lämpa —

Förvilla ingen själ och ingen förolämpa;

Men när jag tala bör, jag bäre oförskräckt

Odödlighetens ord till dödlighetens slägt!





Om agg och öfvervåld min stilla väg besätter,

Af Dig jag hämte kraft att bära oförrätter!

Om afund och försåt strö giller på min stig.

Af Dig jag hämte råd! det skall ej svika mig.





Lär mig min gömda stig i christligt saktmod vandra,

Strängt vaksam på mig sjelf, fördragsam emot andra,





Hjelp, att jag vinna må mitt bröd på ärligt sätt,

Och göra usla godt, när jag gjort alla rätt.





Skall under årens tyngd, som med bekymrens ökas,

Min hjessa tryckas ned, min trötta skuldra krökas,

Din hand den stapplande, ditt ljus den blinda gif,

Och värman af din nåd åt vintren af mitt lif!





Och när jag lägger mig min långa sömn att sofva,

Lös lindrigt jordens band och anden hemförlofva,

Låt mina ben få ro, beredd af någon vän,

Som minnes mig, till dess vi se hvarann igen!





Och när din stämma sist i alla grafvar skallar,

Och alla grafvars rof ur dödsens dvala kallar,

Då låt ock till min vrå en fadersröst bli hörd,

Och vansklighetens säd bli härlighetens skörd!





________





ÖFVERSÄTTNING


af Prudentii: Jam mœsta quiesce etc. 6




____





Uppklarnen, j ögon, som hafven

Sett lifvet försvinna i grafven!

Hugsvalens, j hjertan, som blöden!

Det rätta begynner i döden.





Hvad skref du på kistan? hvad röjde

Den vård öfver mullen du höjde?

Om icke, att vännen derunder

Blott hvilar sig än några stunder!





Om icke, att sängen är bäddad,

Der han, undan sorgerna räddad,

Får sofva så sött ... tills han åter

Sitt leende öga upplåter!





De nattliga väkter förflyga —

En morgon skall känslan sig smyga

I domnade ben, och sig närma

Till hjertat med ungdomlig värma;





Och kroppen ur grafvens belägring,

Förklarad till krafter och fägring,

Omarma den hänryckta anden,

Som möter sin broder vid randen.





Det korn, du åt jorden förtrodde,

Det multnade, dödde och grodde —

Då drifvorna smälta, det bryter

Ur vallen och gull-axet knyter.





Den skatt, du i svepduken lindar,

Skall vördas af vågor och vindar,

Skall skönare gifvas tillbaka

Af englar, som honom bevaka,





Lyckönsken den saliga färden!

Hur fjerran från villan och flärden

Och sorgen var himlen belägen! —

Men gent öfver grafven går vägen.





Du jord! denna helgedom akta,

Omslut den så vänligt, så sakta!

Det ädla, du trycker i famnen,

Det är af en menniska hamnen.





Der bodde en evig förmåga,

En gnista af Gudomens låga,





En vishet, i himlarna buren,

Till länk mellan Gud och naturen.





Du göm dessa lemmar, o moder!

Förvara de dyra klenoder.

Ej evigt i grafven de tvina:

Ty Herren Han känner de sina:





Ty Herren skall afvälta stenen,

Och lifva de multnade benen,

Och fylla det saliga hoppet,

Och kröna det segrande loppet!





________





LÄNGTAN OCH HOPP.



Konung Davids 42 och 43 psalm.




____





Som en hind på heta sanden

Trängtar efter källans dryck,

Evige! så trängtar anden

Efter Dig, i sitt betryck.





________





Lefvande Gud! o kom att båda

Den saliga friden i mitt bröst!

Må jag ditt ljusa anlete skåda,

Må jag förnimma din ljufliga röst!

O! hvar får jag eljes tröst?





Om dagen fuktar jag mitt bröd med tårar,

Och tårar är min spis den långa natt.

Hvar är Han nu, så fråga verldens dårar,

Den Gud, till hvilken du förtröstan satt?





Lefvande Gud! i dina gårdar,

Bland heliga skaror, vill jag bo,

Vill jag förkunna, att Du mig vårdar,

Vill jag förvara min saliga tro!

O! hvar får jag eljes ro?





________





Hvadan denna bittra smärta,

Dessa hemska klagoljud?

Blödiga, betryckta hjerta!

Hoppas åter på din Gud.

Än skall Han mig nåd bevisa,

Än skall jag med hugnad prisa

Min Förlossare och Gud





________





Men ack! med oro, som ej återvänder,

Jag söker Dig ännu kring Jordans stränder,

Jag ropar Dig ännu, o Gud, mitt hopp!

Från Hermons branter eller Mizars topp ...





Och får blott svar af böljornas svall,

Som suckande öfver hvarandra stupa,

Eller, med rysliga dån, i det djupa

Hvälfva sitt tunga fall ...





Ack! bekymren högre svalla

I en själ förutan tröst,

Tyngre qvalens böljor falla

Öfver ett förkrossadt bröst.





________





Om dagen lyfter jag förgråtna blickar,

Till Dig, som ser den tår som hemligt föll;

Om natten jag förtrogna böner skickar

Till Dig, som hör den suck jag återhöll.





Då qvider jag: hvi har Du mig förskjutit,

Du, mina dagars Danare och Vakt?

Hvi skall jag sorgsen gå? hvad har jag brutit,

Att jag skall krossas af de ondas makt?





Likt mördarns spjut, som ben och ådror bårar,

Så hädelsen mig sargar dag och natt:

Hvar är Han nu, så fråga verldens dårar,

Den Gud, till hvilken du förtröstan satt?





________





Hvadan denna bittra smärta,

Dessa hemska klagoljud?

Blödiga, betryckta hjerta!

Hoppas åter på din Gud.

Än skall han mig nåd bevisa,

Än skall jag med hugnad prisa

Min Förlossare och Gud!





Döm mig, Gud! och ställ i ljuset

Mitt begär och tänkesätt;

Fräls mig, Gud! när jag i gruset

Våndas, af bekymmer frätt;

När med svek och oförrätter

Fienden min väg besätter,

Herre! vårda Du min rätt.





Du, som fordom styrka gjutit

I ett bröst, betryckt och ömt!

Icke har Du mig förskjutit,

Icke har Du mig förglömt,

Icke har Du blott till nöden,

Blott till lidandet och döden,

Herre! detta hjerta dömt.





Åter skall din sanning leda

Genom natten mina fjät,

Och din tröst mitt sinne freda,

Och din Anda styrka det;

Åter, bland de frommas skara,

Skall jag, rörd och glad, förklara,

Gud! din nåd, ditt majestät.





Stilla dig, du bittra smärta!

Tystnen, hemska klagoljud! —

Blödiga, betryckta hjerta!

Hoppas åter på din Gud.

Än skall Han mig nåd bevisa,

Än skall jag med hugnad prisa

Min Förlossare och Gud!





________





GUDS LOF.



Konung Davids 104 Psalm.




____





Sjung, min själ!

Den Eviges lof.





Oändlige!

Allsmäktige!

All verldens Gud!

I evigt majestät och ljus

Med stjernor Du beströr din skrud,

Och himlars himlar är ditt hus,

Och verldar hvälfva på ditt bud:

Oändlige!

Allsmäktige!

All verldens Gud!

Ditt ord går ut af skyarne,

Och thordön är dess återljud,

Och lågor dina tjenare,

Och stormar dina sändebud:

Oändlige!

Allsmäktige!

O Du, vår Gud!





Jorden ej sjöng ditt eviga välde

Än i de himmelska härars förbund:

Men ett allmaktsord Du fällde,

Och hon framgick, hon sig ställde

Trygg, orygglig på sin grund.





Mörkret omhöljde, svallet beklädde

Hennes obanade, ödsliga rund:

Men Du böd — och skön hon trädde

Ut ur djupet, och sig glädde

Af sin första morgonstund.





Då sköto de opp,

De trotsiga fjällar,

Sin skyhöga topp:

Der stormarne ryta,

Och forsarne bryta

Bland dånande hällar

Sitt fradgande lopp.





Då sänkte sig den stilla dal,

I gräs och blommor klädd,

Der lunden kransar, lugn och sval,

Den friska källans brädd;

Der bäcken leker, klar och blå,

Omkring den gröna mark,

Och luftens härar nederslå





Uti en löfrik park;

Och under hjordars fröjdesprång

Och näktergalars ljud

All nejden stämmer upp sin sång,

Och lofvar Dig, o Gud!





Dig, som dock åt menskan unnar

Största nåd och högsta tröst,

Lofve alla menskomunnar,

Tacke alla menskobröst!

Du, som med allt godt oss kröner,

Fredar, frälsar, lyckliggör,

Du, som hörer våra böner,

Gud! vår lofsång äfven hör.





Sjung, min själ!

Den Eviges lof.





Du sträcker ut din starka hand

Till berg och dal och sjö och strand —

Och must och saft

Och lust och kraft

Kring berg och dal och sjö och strand

Strömmar från himmelen neder.





Skyhög Du reser Libanons ceder,

Och örnarne trygga

Dess grenar bebo.

Vällukt från Hermons cypresser Du breder,

Der hägrarne bygga

Sitt näste i ro.

Carmel Du bjuder bland åskor sig lyfta,

Och djupt i dess klyfta

Gazellerne fly:

Medan kring Saron, till grönska och gröda,

Välsignelser flöda

På sommarens sky.





________





Solen går ner:

En dag är förliden:

Den kommer ej mer.





De vaksamma djur,

I skogarnes iden,

Nu draga derur.





Med girigt behof

Si! parden framljungar

Och aktar på rof.





Med rytande mod

Gå lejonets ungar

Att dricka dess blod.





Solen går opp —

De fly, de fly, till skogens mörka vrår:

Och menskan med förnyadt hopp

Utur sin hydda går;

Med munter flit, i jordens mull

Sitt korn hon lägger ner,

Och blickar upp förtröstansfull

Till Dig, som växten ger.





________





O Du, som var! O Du, som är och varar!

O Evige! hur högt, hur skönt, hur tusenfaldt

Din vishet, nåd och kraft, i allt,

All jorden, häpnadsfull, förklarar!





Och hafvet svarar —

Det grundlösa djupa,

Det gränslösa vida:

Der böljor på böljor stupa,

Der vindar mot vindar strida:

Der härar af lif, utan tal, utan namn,

Krälande, hvimlande om hvarandra,

Fylla omätliga afgrunders famn:

Der de tunga hvalar vandra

Ur den stumma nattens gömmen,

Och menniskan, ej mätt af jordens bröd,

Jagar kring dödens herradömen

Efter lifvets öfverflöd.





Till Dig, till Dig, Du allas Far!

Vår tröst vi alla ställe:

Åt allt, hvad lif och anda har,

Du gifver uppehälle.

Din milda hand Du låter opp,

Och lif, lycksalighet och hopp,

Till alla väsen strömmar.





Ack! när Du icke mer, ifrån det höga,

Oss mättar med din hand, oss lifvar med ditt öga:

Vi tråne bort,

Vi dö ...

Ack! innan kort

Vi tråne bort —

Och vinden skall vårt stoft förströ.





Men si! öfver jorden din Anda går ut —

Och jorden sig kläder i skönare drägter;

På våra grafvar nyfödda slägter

Sjunga din ära till dagarnas slut:





Till alla folk och tider,

Din kärleks hand; o Gud! är sträckt;

Kring verldens rymd sig sprider

Din sannings ljus, från slägt till slägt.

Si! jordens grundval skälfver

För dina ögonkast;

Din blotta vink omhvälfver

Dess yta i en hast:

Men, under alla öden,

Är Du den frommes tröst;

I lifvet och i döden

Till Dig han höjer glad sin röst.





Så länge hjertat andas,

Och tungan stamma kan ett ljud,

Skall ock min stämma blandas

I verldars lof till härars Gud.

Förstummen, snöda sinnen,

Som hafven synden kär!

Från jordens krets försvinnen,

Ty jorden Herrans är.

Må glädjens rena toner

Ifrån dess hela rund,

Dess hyddor och dess throner,

Hans lof förkunna hvarje stund!





Sjung, min själ!

Den Eviges lof:

Hallelujah!





________





Uti Wiborgs Bokhandel finnas till salu:




Adlerbeth, Poetiska Arbeten; 3. uppl. 2 D.h. 3 R:dr Banko.

— Virgilii Bucolica och Georgica; 2. uppl. h.

36 sk.

— — Æneis, 2. uppl. h. I R:dr 36 sk.

— Horatii Oder; h I R dr 8 sk.

— — Satirer och Skaldebref; h. I R:dr 4 sk.

— Ovidii Metamorphoser; h 2 R dr 20 sk.

Becker, Försök i Skaldekonsten; h 44 sk.

Bellman, Fredmans Epistlar, med Musik, h. 4 R dr.

— d:o d:o utan Musik; h. I R:dr.

— d:o Sånger, med Musik, h. 3 R:dr 16 sk.

— Bacchi Tempel, med Musik; h. 3 R:dr 24 sk.

Beskow, Vitterhets Försök; 2 h. I R dr 24 sk.

Chorœus, Samlade Skaldestycken; h. I R:dr 32 sk.

Creutz och Gyllenborg, Vitterhets-Arbeten; 2. uppl. h. 2

R dr 4 sk.

Gyllenborg, Sednare Vitterhets Arbeten; h. I R:dr 20 sk.

— Theaterstycken; h. I R:dr 20 sk.

— Försök öfver Skaldekonsten; h. 36 sk.

Hallman, Skrifter; h. 2 R:dr 32 sk.

Horn, Små Skaldestycken; h. 3 R:dr.

Kellgren, Samlade Skrifter; 3 uppl. 3 D. h. 5 R:dr 16 sk.

Kullberg, Poetiska Försök; 2 D. h. 2 R:dr 12 sk.

Lenngren, Fru, Skaldeförsök; h. I R:dr 32 sk.

Leopold, af, Samlade Skrifter; 2 uppl. 3 D. h. med Pren.

på 4:e D. 10 R:dr 26 sk.

Lidner, Samlade Arbeten; ny uppl. 2 D. h. 2 R:dr 36 sk.

— Sednare samlade Arbeten; h. 36 sk.

Manderström, mina poetiska Arbeten; b. 2 R:dr.





Oxenstjerna, Arbeten. 4 Del. h 12 R:dr.

Silfverstolpe, Skald-Skrifter; 2. uppl. h. 2 R:dr 36 sk.

Sjöberg, Skaldestycken; 2 uppl. h. I R:dr 20 sk.

Stenhammar, Poetiska Skrifter; h. 2 R:dr 4 sk.

Stjernhjelm, Vitterhets-Arbeten; h. I R:dr 36 sk.

Valerius, Visor och Sångstycken; 2 D. h. I R:dr 16 sk.





________





Noter

1)

Se 6:te Bok. af Eneid.



2)

Gustaf I:s Stod på Riddarhustorget.



3)

Gustaf II Adolfs Stod på torget som bär Hans namn.



4)

Se Virg. Eneid. Bok. VI, v. 584.



5)

Första läsarten återställd i denna och begge följande verser.



6)

En mera verbal öfversättning är intagen under N:o 492 i nya Psalmboken.





